<html><head><meta http-equiv="Content-Language" content="kg"><meta http-equiv="Content-Type" content="text/html; charset=windows-1251">
<meta name="keywords" content="Библия, Ыйса Машаяк, Иисус Христорс, Кыргызстан,  кыргызско-русский словарь, русско-кыргызский словарь, кыргызский язык, мировая литература, кыргызская литература">
<meta name="description" content="Библия, Ыйса Машаяк, Иисус Христорс, Кыргызстан,  кыргызско-русский словарь, русско-кыргызский словарь, кыргызский язык, мировая литература, кыргызская литература">

<title>Библия. Послание Павла к римлянам - Ыйык китеп: Пабылдын римдиктерге каты</title><link rel="stylesheet" type="text/css" href="../../css/index.css"><STYLE type=text/css>BODY {FONT-FAMILY: arial; MARGIN: 0pt}</style></head>

<body leftmargin="0" topmargin="0" onload="leaving=true" bgcolor="#ffffff" marginheight="0" marginwidth="0" text="#000000">


<table border="0" cellpadding="0" width="100%"  align="center" valign=center>
<tr><td width=5><td valign=top>
<a href="index.htm"><img src="bible.gif" border="0"></a>

<td  width=50% valign=bottom align=center><div align=center>
<script type="text/javascript"><!--
google_ad_client = "pub-6874068526443609";
google_ad_width = 468;
google_ad_height = 60;
google_ad_format = "468x60_as";
google_ad_type = "text_image";
google_ad_channel = "";
google_color_border = "336699";
google_color_bg = "FFFFFF";
google_color_link = "0000FF";
google_color_text = "000000";
google_color_url = "008000";
//-->
</script>
<script type="text/javascript"
  src="http://pagead2.googlesyndication.com/pagead/show_ads.js">
</script></div>

</td>
<td align="right" width="150" height="50" valign="bottom"><font size=2>даярдаган:<br><b>© Жаныбек ЖАНЫЗАК</b><br><font size=1><a href="mailto:janyzak@gmail.com">janyzak@mail.ru</a> • 2007-ж.</td><td width="5" align="right"></td><td width="40" align="right" valign="bottom"><img src="ata1_3.jpg" height="49" width="40" border="0"></td></tr></table><hr>  <table width="100%" border="0" cellspacing="0" cellpadding="0"><tr><td width="10"></td><td bgcolor=white  valign="top"> <font size=2>

</tr></table>

<table width=100% height=50><tr><td  background="../../i/top_bar4.gif" valign="center" align=center colspan=3> 
<div align=center><script language="javascript" src="1.js"></script></div>
<br><br>
</tr></table>

<table cellspacing="0" cellpadding="0" border="0" width="100%" bgcolor=white>
<tr> <td width="160" valign="top" background="http://www.presskg.com/i/k_left.gif">
<hr color=red>
<table align=left><tr><td width="160">
<div align=center>

<!-- шилтеменин рекламасы -->
<div align=center>
<script type="text/javascript"><!--
google_ad_client = "pub-6874068526443609";
google_ad_width = 160;
google_ad_height = 90;
google_ad_format = "160x90_0ads_al_s";
google_ad_channel = "";
google_color_border = "336699";
google_color_bg = "FFFFFF";
google_color_link = "0000FF";
google_color_text = "000000";
google_color_url = "008000";
//-->
</script>
<script type="text/javascript"
  src="http://pagead2.googlesyndication.com/pagead/show_ads.js">
</script>


<hr color=8D8D8D>


<IFRAME SRC="../bible_kg.htm"  WIDTH=175 HEIGHT=2150 NAME="iframe" SCROLLING="auto" NORESIZE frameborder=0 ></IFRAME>
<hr color=8D8D8D>

<IFRAME SRC="../bible_en.htm"  WIDTH=175 HEIGHT=2150 NAME="iframe" SCROLLING="auto" NORESIZE frameborder=0 ></IFRAME>
<hr color=red>


</table>

<td width="4" bgcolor=white valign="top" background="../../i/bgr_1.gif"><td width="4" bgcolor=white valign="top"><hr color=white><td bgcolor=white valign="top"><hr color=red><font size=2>

                             

<h1>РИМДИКТЕРГЕ ЖАЗЫЛГАН КАТЫ </h1>
<h2>1-Б&#1256;Л&#1198;М</h2>
<p><h3>Элчинин саламдашуусу</h3>
<p>1	Ыйса Машайактын кулу, элчи болууга чакырылган, Кудайдын Жакшы Кабарын таратуу &#1199;ч&#1199;н тандалып алынган Пабылдан салам!
<p>2	Кудай бул Жакшы Кабарды мурда эле &#1256;з&#1199;н&#1199;н пайгамбарлары аркылуу Ыйык Жазууларда убада кылган болчу.
<p>3	Бул Жакшы Кабарда дене жагынан Д&#1257;&#1257;тт&#1199;н тукумунан чыккан Кудай Уулу ж&#1257;н&#1199;нд&#1257;,
<p>4	&#1257;лг&#1257;нд&#1257;рд&#1199;н арасынан тирил&#1199;&#1199;с&#1199; аркылуу, ыйыктоочу Рух боюнча Кудайдын Уулу болуп &#1256;з&#1199;н&#1199;н к&#1199;ч-кубаты менен ачылган Те&#1187;ирибиз Ыйса Машайак ж&#1257;н&#1199;нд&#1257; айтылат.
<p>5	Ыйса Машайактын ысымынын урматына б&#1199;т элдерди ишенимге баш ийдир&#1199;&#1199; &#1199;ч&#1199;н, Кудай бизге Ал аркылуу ырайым к&#1257;рс&#1257;тт&#1199; жана элчилик кызматты ыйгарды.
<p>6	Ошол элдердин арасында Ыйса Машайак аркылуу чакырылган силер да барсы&#1187;ар.
<p>7	Кудайдын Римдеги бардык с&#1199;й&#1199;кт&#1199;&#1199;л&#1257;р&#1199;, ыйык болууга чакырылгандар, силерге Кудай Атабыз жана Те&#1187;ирибиз Ыйса Машайак ырайымын т&#1257;г&#1199;п, тынчтыгын бере берсин!
<h3>Элчинин Римге барсам деген каалоосу</h3>
<p>8	Силердин ишеними&#1187;ер ж&#1257;н&#1199;нд&#1257; б&#1199;т д&#1199;йн&#1257;г&#1257; жарыяланып жатат. Ошондуктан мен баарынан мурда б&#1199;т бардыгы&#1187;ар &#1199;ч&#1199;н Кудайыма Ыйса Машайак аркылуу ыраазычылык билдиремин.
<p>9	Уулу ж&#1257;н&#1199;нд&#1257; Жакшы Кабар таратып, жан-дилим менен кызмат кылып ж&#1199;рг&#1257;н Кудай &#1256;з&#1199; силерди дайыма эстеп сыйынып жатканыма,
<p>10	ошондой эле Кудайдын эрки болсо, силерге баруума жол ачылса экен деп, дайыма сыйынып, суранып жатканыма к&#1199;б&#1257;.
<p>11	Силерди к&#1257;р&#1199;&#1199;г&#1257; куштармын, анткени силердин бекемделиши&#1187;ер &#1199;ч&#1199;н, мен кээ бир рухий ж&#1257;нд&#1257;мд&#1199;&#1199;л&#1199;кт&#1257;р менен б&#1257;л&#1199;шс&#1257;м,
<p>12	башкача айтканда, силердин жана менин – баарыбыздын ишенимибиз аркылуу кайраттансак дейм.
<p>13	Бир туугандарым, силерге к&#1257;п жолу келгим келгенин, бирок ушул учурга чейин тоскоолдуктарга учураганымды, башка элдерден к&#1257;рг&#1257;н&#1199;мд&#1257;й эле, силерден да эмгегимдин кандайдыр бир жемишин к&#1257;рг&#1199;м келгенин билиши&#1187;ерди каалайм.
<p>14	Мен эллиндерге да, варварларга да, акылдууларга да, акылсыздарга да кызмат кылууга милдетт&#1199;&#1199;м&#1199;н.
<p>15	Ошондуктан мен колумдан келишинче Римде турган силерге да Жакшы Кабар таратууга даярмын.
<h3>Жакшы Кабардын к&#1199;ч&#1199;</h3>
<p>16	Себеби мен Жакшы Кабар таратуудан уялбаймын. Анткени Жакшы Кабар – бардык ишенгендерди: алгач ж&#1199;й&#1199;тт&#1257;рд&#1199;, андан кийин эллиндерди да куткара турган Кудайдын к&#1199;ч&#1199;.
<p>17	Ыйык Жазууда: «Адил адам ишеними менен тир&#1199;&#1199; болот», – деп жазылгандай, Жакшы Кабарда Кудайдын адилеттиги ишеним аркылуу ачылып, ишенимге жеткирет.
<h3>Адамзаттын к&#1199;н&#1257;&#1257;к&#1257;рд&#1199;г&#1199;</h3>
<p>18	Анткени чындыкты адилетсиздик менен басып турган адамдардын кудайсыздык менен кылган бардык иштерине жана адилетсиздигине каршы асмандан Кудайдын каары т&#1257;г&#1199;л&#1257;т.
<p>19	Себеби Кудай ж&#1257;н&#1199;нд&#1257; эмнени бил&#1199;&#1199; м&#1199;мк&#1199;н болсо, ошол аларга белгил&#1199;&#1199;, анткени Кудай аларга билдирген.
<p>20	Д&#1199;йн&#1257; жаратылгандан бери Кудайдын к&#1257;зг&#1257; к&#1257;р&#1199;нб&#1257;г&#1257;н табияты: т&#1199;б&#1257;л&#1199;кт&#1199;&#1199; к&#1199;ч&#1199; жана кудайлыгы Анын жараткан нерселерин карап чыгуу аркылуу к&#1257;р&#1199;н&#1257;т. Ошондуктан бул адамдар актана алышпайт.
<p>21	Анткени алар Кудайды таанып билип туруп, Аны Кудай катары да&#1187;кташкан жок, Ага ыраазычылык билдиришкен жок, тескерисинче, куру кыялдарга батышты, алардын эч нерсени т&#1199;ш&#1199;нб&#1257;г&#1257;н ж&#1199;р&#1257;кт&#1257;р&#1199; кара&#1187;гыланды.
<p>22	&#1256;зд&#1257;р&#1199;н акылдуу эсептеп, акылынан ажырашты.
<p>23	&#1256;лб&#1257;с Кудайдын да&#1187;кын жок боло турган адамдын, канаттуулардын, жаныбарлардын жана сойлоп ж&#1199;р&#1199;&#1199;ч&#1199;л&#1257;рд&#1199;н бейнелерине алмаштырышты.
<p>24	Ошондуктан Кудай алардын &#1257;з ж&#1199;р&#1257;кт&#1257;р&#1199;нд&#1257;г&#1199; кумардуу каалоолору менен бузуктукка батуусуна жол берди. Ошентип, алар &#1257;з денелерин &#1257;зд&#1257;р&#1199; булгашты.
<p>25	Алар Кудайдын чындыгын жалганга алмаштырышты, Жаратканга табынуунун, кызмат кылуунун ордуна жаратылган нерсеге табынышты, кызмат кылышты. Ал эми Кудай т&#1199;б&#1257;л&#1199;кк&#1257; да&#1187;кталууга татыктуу! Оомийин.
<p>26	Ошондуктан Кудай алардын ыпылас кумарга батуусуна жол берип койду, анткени алардын аялдары да табигый жыныстык байланышты табигый эмес байланышка алмаштырышты.
<p>27	Ошондой эле эркектер да аялдар менен болгон табигый жыныстык байланышты таштап, бири-бирине кумарын арттырышты. Эркектер бири-бири менен ыпылас ишке барышты. Адашкандыктары &#1199;ч&#1199;н алардын денеси жазаланды.
<p>28	Алар Кудайды таанып бил&#1199;&#1199;н&#1199;н кажети жок дешкендиктен, ыпылас иштерди жасаган аларды Кудай ыпылас ойлорунун жетегине таштап койду.
<p>29	Ошондуктан алардын ж&#1199;р&#1257;г&#1199; ар кандай адилетсиздикке, бузуктукка, арамзалыкка, ач к&#1257;зд&#1199;кк&#1257;, ачууга, к&#1257;р&#1257; албастыкка, киши &#1257;лт&#1199;р&#1199;&#1199;ч&#1199;л&#1199;кк&#1257;, чатакташууга, алдамчылыкка, терс кыялдарга толгон.
<p>30	Алар – тили заар, жалаа жабуучу, Кудайды жек к&#1257;р&#1199;&#1199;ч&#1199;, таарынтуучу, мактанчаак, текебер, жамандык ойлоп чыгаруучу, ата-энесине тил албас,
<p>31	акылсыз, с&#1257;з&#1199;н&#1257; турбаган, мээримсиз, элдешпес, ырайымсыз адамдар.
<p>32	Алар Кудайдын адилет сотун, ушундай кылуучулар &#1257;л&#1199;мг&#1257; татыктуу экенин билип туруп, ушуларды жасашат. Жасап эле тим болбостон, ушундай кылгандарды кубатташат.
<br><br><h2>2-Б&#1256;Л&#1198;М</h2>
<p><h3>Кудайдын адилет соту</h3>
<p>1	Ошондуктан сен, башканы соттогон адам, ким болсо&#1187; да, сага кечирим жок. Себеби сен башканы соттоо менен, &#1257;з&#1199;&#1187;д&#1199; айыптап жатасы&#1187;. Анткени сен башканы соттоп жатып, &#1257;з&#1199;&#1187; деле ошол иштерди кылып жатасы&#1187;.
<p>2	Ал эми биз мындай иш кылгандарга Кудайдын адилет соту ж&#1199;рг&#1199;з&#1199;л&#1257;р&#1199;н билебиз.
<p>3	Ушундай иш кылгандарды соттоп жатып, ошол эле иштерди жасаган адам, сен Кудайдын сотунан качып кутулам деп ойлоп турасы&#1187;бы?
<p>4	Же Кудай &#1256;з айк&#1257;лд&#1199;г&#1199; менен сени тобо кылууга жетелерин билбей, Анын айк&#1257;лд&#1199;г&#1199;н, сабырдуулугун жана чыдамдуулугун барк албай жатасы&#1187;бы?
<p>5	Бирок сен &#1257;з&#1199;&#1187;д&#1199;к&#1199;н бербегендиги&#1187; менен, &#1257;к&#1199;нб&#1257;г&#1257;нд&#1199;г&#1199;&#1187; менен, Кудайдын каары т&#1257;г&#1199;л&#1257; турган жана адилет соту боло турган к&#1199;нг&#1257;, &#1257;з&#1199;&#1187;&#1257; &#1257;з&#1199;&#1187; каар чогултуп жатасы&#1187;.
<p>6	Кудай ар бир адамга иштерине жараша тиешесин берет:
<p>7	да&#1187;кты, урмат-сыйды жана &#1257;лб&#1257;ст&#1199;кт&#1199; туруктуулук менен жакшылык кылуу аркылуу издегендерге т&#1199;б&#1257;л&#1199;к &#1257;м&#1199;р берет,
<p>8	ал эми &#1257;з&#1199;н&#1199;к&#1199;н бербей, чындыкка баш ийбей, адилетсиздикке багынгандарга каарын жана ачуусун т&#1257;г&#1257;т.
<p>9	Жамандык кылган ар бир адамдын, алгач ж&#1199;й&#1199;тт&#1257;рд&#1199;н, андан кийин эллиндердин башына кайгы жана кыйынчылык т&#1199;ш&#1257;т.
<p>10	Тескерисинче, жакшылык кылган ар бир адам, алгач ж&#1199;й&#1199;тт&#1257;р, андан кийин эллиндер да&#1187;кка, урмат-сыйга жана тынчтыкка б&#1257;л&#1257;н&#1257;т.
<p>11	Анткени Кудайда бет карамалык жок.
<h3>Мыйзам менен с&#1199;нн&#1257;т куткарбайт</h3>
<p>12	Мыйзамды билбей к&#1199;н&#1257;&#1257; кетиргендер мыйзамсыз эле жок болушат. Ал эми мыйзамды билип туруп к&#1199;н&#1257;&#1257; кетиргендер ошол мыйзам боюнча соттолушат.
<p>13	(Анткени Кудайдын алдында мыйзамды уккандар акталышпайт, мыйзамды аткаргандар акталышат.
<p>14	Анткени мыйзамды билбеген бутпарастар табиятынан эле мыйзам буйруганды аткарып жатышса, анда алар мыйзамды билишпегенине карабастан, &#1257;зд&#1257;р&#1199;н&#1257; &#1257;зд&#1257;р&#1199; мыйзам.
<p>15	Ошентип, алар мыйзам талабынын ж&#1199;р&#1257;кт&#1257;р&#1199;нд&#1257; жазылганын к&#1257;рс&#1257;т&#1199;п жатышат. Бул ж&#1257;н&#1199;нд&#1257; алардын абийири жана бирде айыптаган, бирде актаган ойлору к&#1199;б&#1257;л&#1257;нд&#1199;р&#1199;п жатат).
<p>16	Мен таратып жаткан Жакшы Кабар боюнча, Кудай Ыйса Машайак аркылуу адамдардын жашыруун иштерин соттогон к&#1199;н&#1199; бул айкын болот.
<p>17	Мына, сен &#1257;з&#1199;&#1187;д&#1199; ж&#1199;й&#1199;тм&#1199;н деп, мыйзамга таянып, Кудай менен мактанасы&#1187;.
<p>18	Анын каалоосун билеси&#1187;. Кайсы ишти жасаса жакшы экенин сен мыйзамдан &#1199;йр&#1257;нг&#1257;нс&#1199;&#1187;.
<p>19-20	Мыйзамдан билим алып, чындыкты билгендиктен, сен &#1257;з&#1199;&#1187;д&#1199;н сокурларга жол к&#1257;рс&#1257;т&#1199;&#1199;ч&#1199;, кара&#1187;гыда ж&#1199;рг&#1257;нд&#1257;рг&#1257; жарык, акылсыздарга насаатчы, балдарга окутуучу экени&#1187;е толук ишенеси&#1187;.
<p>21	Сен башкаларды &#1199;йр&#1257;т&#1199;п, &#1257;з&#1199;&#1187; эмнеге &#1199;йр&#1257;нб&#1257;йс&#1199;&#1187;?
<p>22	Сен башкаларга: «Уурдаба», – деп насаат айтып, &#1257;з&#1199;&#1187; эмнеге уурдайсы&#1187;? «Нике бузба», – деп айтып, &#1257;з&#1199;&#1187; эмнеге нике бузасы&#1187;? Буркандардан жийиркенеси&#1187; да, анан эмнеге алардын бутканаларын талап-тонойсу&#1187;?
<p>23	Мыйзам менен мактанасы&#1187; да, анан эмнеге мыйзамды бузуп, Кудайга с&#1257;з тийгизеси&#1187;?
<p>24	Анткени Ыйык Жазууда жазылгандай, «силердин айы&#1187;ардан бутпарастардын арасында Кудайдын ысымына тил тийип жатат».
<p>25	Эгерде сен мыйзамды аткарса&#1187;, анда с&#1199;нн&#1257;тт&#1199;н пайдасы бар. Эгерде сен мыйзамды бузса&#1187;, анда сенин с&#1199;нн&#1257;т&#1199;&#1187; с&#1199;нн&#1257;т эмес.
<p>26	Демек, с&#1199;нн&#1257;т&#1199; жок адам мыйзамдын буйруктарын аткарса, анын с&#1199;нн&#1257;тс&#1199;зд&#1199;г&#1199; с&#1199;нн&#1257;т катары эсептелбейби?
<p>27	Ыйык Жазууну билген, с&#1199;нн&#1257;тк&#1257; отургузулган, бирок мыйзамды бузуп жаткан сени с&#1199;нн&#1257;тк&#1257; отургузулбаган, бирок мыйзамды аткарган адам соттобойбу?
<p>28	Анткени к&#1257;р&#1199;н&#1199;ш&#1199; ж&#1199;й&#1199;т болсо эле ж&#1199;й&#1199;т эмес, с&#1199;нн&#1257;тк&#1257; отургузулса эле с&#1199;нн&#1257;тт&#1199;&#1199; эмес.
<p>29	Тескерисинче, ж&#1199;р&#1257;г&#1199; ж&#1199;й&#1199;т болгон адам – ж&#1199;й&#1199;т. Ж&#1199;р&#1257;кт&#1199;н с&#1199;нн&#1257;т&#1199; да тамганын негизинде эмес, Рух боюнча болот. Ошондой адамга адамдардан эмес, Кудайдан мактоо айтылат.
<br><br><h2>3-Б&#1256;Л&#1198;М</h2>
<p><h3>Кудайдын ишенимд&#1199;&#1199;л&#1199;г&#1199; жана адилетт&#1199;&#1199;л&#1199;г&#1199;</h3>
<p>1	Анда ж&#1199;й&#1199;т болуунун кандай артыкчылыгы бар? Же с&#1199;нн&#1257;тт&#1199;н кандай пайдасы бар?
<p>2	Бардык жагынан к&#1257;п артыкчылыгы бар. Баарынан мурда Кудайдын С&#1257;з&#1199; ж&#1199;й&#1199;тт&#1257;рг&#1257; ишенип тапшырылган.
<p>3	Эгерде алардын кээ бир&#1257;&#1257;л&#1257;р&#1199; ишенимсиз болушса, эмне экен? Алардын ишенимсиздиги Кудайдын ишенимд&#1199;&#1199;л&#1199;г&#1199;н жокко чыгарабы?
<p>4	Албетте, жок! Ыйык Жазууда: «Сенин С&#1257;зд&#1257;р&#1199;&#1187; адилет, соттошкондо Сен же&#1187;еси&#1187;», – деп жазылгандай, Кудай ишенимд&#1199;&#1199;, ал эми ар бир адам калпычы.
<p>5	Эгерде биздин адилетсиздигибиз Кудайдын адилетт&#1199;&#1199;л&#1199;г&#1199;н айкын кылып жатса, анда эмне демекчибиз? Каарын т&#1257;г&#1199;п жатканда, Кудайды адилетсиз дегенге болобу? Мен адамдык ой менен айтып жатам.
<p>6	Албетте, андай эмес! Андай болсо Кудай д&#1199;йн&#1257;н&#1199; кантип соттомок эле?
<p>7	Бирок менин адилетсиздигим аркылуу Кудайдын адилетт&#1199;&#1199;л&#1199;г&#1199; артыгы менен далилденип, Кудай да&#1187;кталып жатса, анда мен дагы эмне &#1199;ч&#1199;н к&#1199;н&#1257;&#1257;к&#1257;р катары соттолушум керек?
<p>8	Кээ бир&#1257;&#1257;л&#1257;р бизди жамандап: «Булар: “Жакшылык болуш &#1199;ч&#1199;н жамандык кылалы”, – дешет», – деп, кантип айтып жатышат? Мындайлардын соттолгону туура.
<h3>Бардык адамдар к&#1199;н&#1257;&#1257;к&#1257;р</h3>
<p>9	Анда эмне, биз артыкчылыкка ээбизби? Жок, ээ эмеспиз. Анткени биз жогоруда далилдегендей, ж&#1199;й&#1199;тт&#1257;р сыяктуу эле эллиндер да, бардыгы к&#1199;н&#1257;&#1257;н&#1199;н бийлиги астында.
<p>10	Ыйык Жазууда жазылгандай: «Бир да адил адам жок.
<p>11	Т&#1199;ш&#1199;нг&#1257;н бир да адам жок, эч ким Кудайды издебейт.
<p>12	Бардыгы жолдон чыгышты, бир&#1257;&#1257; да жарактуу эмес. Жакшылык кылган адам жок, бир&#1257;&#1257; да жок».
<p>13	«Алардын кекиртеги – ачык м&#1199;рз&#1257;. Алар тилдери менен жалган с&#1199;йл&#1257;ш&#1257;т. Алардын эриндеринде жыландын уусу бар».
<p>14	«Алардын оозунан каргыш жана ачуу с&#1257;з гана чыгат».
<p>15	«Алардын буттары кан т&#1257;г&#1199;&#1199;г&#1257; чуркап турат.
<p>16	Алар ж&#1199;рг&#1257;н жерде кыйроо жана кайгы гана болот.
<p>17	Алар тынчтык жолун билишпейт».
<p>18	«Алардын к&#1257;зд&#1257;р&#1199;н&#1257;н Кудайдан коркуу дегенди к&#1257;рб&#1257;йс&#1199;&#1187;».
<p>19	Бирок мыйзамда эмне айтылса да, ошонун баары мыйзамдын бийлиги астындагыларга айтыларын билебиз. Ошондуктан бардыгынын оозу жабылат, б&#1199;т д&#1199;йн&#1257; Кудай алдында айыптуу болот.
<p>20	Анткени мыйзамды аткаруу менен Анын алдында бир да адам акталбайт. Себеби к&#1199;н&#1257;&#1257;н&#1199;н к&#1199;н&#1257;&#1257; экендиги мыйзам аркылуу билинет.
<h3>Ишеним аркылуу акталуу</h3>
<p>21	Бирок азыр мыйзамга к&#1257;з карандысыз эле Кудайдын адилеттигине ээ болууга жол ачылды. Бул ж&#1257;н&#1199;нд&#1257; «Тоорат» жана «Пайгамбарлар» китептеринде к&#1199;б&#1257;л&#1257;нд&#1199;р&#1199;л&#1257;т.
<p>22	Кудайдын бул адилеттиги – бардык ишенгендерге Ыйса Машайакка болгон ишеним аркылуу бериле турган адилеттик. Анткени эч айырма жок.
<p>23	Себеби бардыгы к&#1199;н&#1257;&#1257; кетирип, Кудай ээ кыла турган да&#1187;ктан айрылып калышкан.
<p>24	Бирок бардыгы Анын ырайымы менен, Машайак Ыйсанын кун т&#1257;л&#1257;п куткаруусу аркылуу бекер акталышты.
<p>25	Кудай &#1256;з&#1199;н&#1199;н чыдамдуулугу убагында мурунку кылынган к&#1199;н&#1257;&#1257;л&#1257;рд&#1199; кечир&#1199;&#1199; аркылуу &#1256;з&#1199;н&#1199;н адилетт&#1199;&#1199;л&#1199;г&#1199;н к&#1257;рс&#1257;т&#1199;&#1199; &#1199;ч&#1199;н, Машайактын т&#1257;г&#1199;лг&#1257;н канын ырайым курмандыгы катары ишеним аркылуу сунуш кылды.
<p>26	Азыркы учурда &#1256;з&#1199;н&#1199;н адилетт&#1199;&#1199;л&#1199;г&#1199;н к&#1257;рс&#1257;т&#1199;&#1199; &#1199;ч&#1199;н ушундай кылды. Ал Ыйсага ишенген адамга адилетт&#1199;&#1199; жана актоочу катары таанылсын.
<p>27	Анда биздин мактана турган нерсебиз кайда калды? Ал биротоло жок болду. Кайсы мыйзам менен? Иштерди талап кылган мыйзам мененби? Жок, ишенимди талап кылган мыйзам менен.
<p>28	Анткени биз мындай деп эсептейбиз: адам мыйзамды аткаруу менен эмес, ишеним менен акталат.
<p>29	Же Кудай ж&#1199;й&#1199;тт&#1257;рд&#1199;н эле Кудайы бекен? Бутпарастардын да Кудайы эмеспи? Албетте, бутпарастардын да Кудайы.
<p>30	Анткени Кудай бир&#1257;&#1257;, Ал с&#1199;нн&#1257;тк&#1257; отургузулгандарды ишениминин негизинде, с&#1199;нн&#1257;тк&#1257; отургузулбагандарды да ишеним аркылуу актайт.
<p>31	Анда эмне, биз мыйзамды ишеним аркылуу жокко чыгарабызбы? Албетте, жок! Биз мыйзамды бекемдейбиз.
<br><br><h2>4-Б&#1256;Л&#1198;М</h2>
<p><h3>Ыбрайым ишеним менен акталган</h3>
<p>1	Анда атабыз Ыбрайым ж&#1257;н&#1199;нд&#1257; эмне демекчибиз? Жердеги жашоосунда ал эмнеге ээ болду?
<p>2	Эгерде Ыбрайым иштери аркылуу акталса, ал мактоого ээ, бирок Кудай алдында эмес.
<p>3	Ыйык Жазууда эмне деп жазылган? «Ыбрайым Кудайга ишенди, ошол ишеними ага адилдик катары эсептелинди», – деп жазылган.
<p>4	Иш кылган адамга эмгек акы ырайым катары эмес, тийишт&#1199;&#1199; эмгек акы катары берилет.
<p>5	Ал эми иш кылбаган, бирок мыйзамсыз адамды актай турган Кудайга ишенген адамдын ишеними ага адилеттик катары эсептелинет.
<p>6	Кудай иштерине карабастан адил деп эсептеген адамдын бактылуу экендиги ж&#1257;н&#1199;нд&#1257; Д&#1257;&#1257;т пайгамбар мындай деп айткан:
<p>7	«Мыйзамсыз иштери кечирилип, к&#1199;н&#1257;&#1257;л&#1257;р&#1199; жабылган адам бактылуу.
<p>8	К&#1199;н&#1257;&#1257;с&#1199;н Те&#1187;ир мойнуна салбаган адам бактылуу».
<p>9	Бул бакыт с&#1199;нн&#1257;тк&#1257; отургузулгандарга тиешел&#1199;&#1199;б&#1199; же с&#1199;нн&#1257;тк&#1257; отургузулбагандарга тиешел&#1199;&#1199;б&#1199;? Анткени биз: «Ыбрайымга ишеними адилдик катары эсептелинди», – деп айтып жатабыз.
<p>10	Ал качан адил деп эсептелинген? С&#1199;нн&#1257;тк&#1257; отургузулгандан кийинби же ага чейин элеби? С&#1199;нн&#1257;тк&#1257; отургузулгандан кийин эмес, с&#1199;нн&#1257;тк&#1257; отургузулганга чейин.
<p>11	С&#1199;нн&#1257;т белгисин ал ишеними аркылуу адилдиктин м&#1257;&#1257;р&#1199; катары алган. Анын бул ишеними с&#1199;нн&#1257;тк&#1257; отургузула элегинде эле бар болчу. Ошентип, ал с&#1199;нн&#1257;тк&#1257; отургузулбаган ишенгендердин атасы болуп калды. Ошондуктан алар да адил болуп эсептелинишет.
<p>12	Ал – с&#1199;нн&#1257;тк&#1257; отургузулгандардын атасы, бирок с&#1199;нн&#1257;тк&#1257; отургузулуу менен эле чектелгендердин эмес, атабыз Ыбрайымдын с&#1199;нн&#1257;тк&#1257; отургузула элегинде эле ээ болгон ишениминин жолу менен бара жаткандардын да атасы.
<p>13	Анткени Кудай Ыбрайымга жана анын тукумуна: «Мен силерге б&#1199;т д&#1199;йн&#1257;н&#1199; мураска берем», – деп убада кылган. Бул убада ага мыйзамды аткарганы &#1199;ч&#1199;н эмес, ишениминин негизинде акталгандыгы &#1199;ч&#1199;н берилген.
<p>14	Эгерде мыйзамды аткаргандар мурасчы болушса, анда ишенимдин пайдасы жок, убаданын к&#1199;ч&#1199; жок.
<p>15	Себеби мыйзам каарды келтирет. Ал эми мыйзам жок жерде мыйзамды бузуу да жок.
<p>16	Ошентип, убада ишенимдин негизинде, ырайым боюнча берилет. Ошондуктан ал мыйзамдын бийлиги астында жашагандарга гана эмес, баарыбыздын атабыз болгон Ыбрайымдын ишеним менен жашаган тукумуна да тиешел&#1199;&#1199;.
<p>17	Ыбрайым ж&#1257;н&#1199;нд&#1257; Ыйык Жазууда мындай деп жазылган: «Мен сени к&#1257;пт&#1257;г&#1257;н элдердин атасы кылып койдум». Ал &#1257;лг&#1257;нд&#1257;рд&#1199; тирилт&#1199;&#1199;ч&#1199;, жок нерсени бар нерсе катары айткан Кудайга ишенген.
<p>18	Ыбрайым &#1199;м&#1199;тт&#1257;нг&#1199;д&#1257;й эч нерсеси жок болгон учурда да, «Сенин тукуму&#1187; ушунча к&#1257;п болот» деп айтылган с&#1257;зг&#1257; &#1199;м&#1199;т менен ишенгендиктен, к&#1257;пт&#1257;г&#1257;н элдердин атасы болуп калды.
<p>19	Ж&#1199;з жашка жакындап калган Ыбрайым балалуу болуу курагынан &#1257;т&#1199;п кеткенин жана Сааранын бала т&#1257;р&#1257;&#1257; курагынан &#1257;т&#1199;п кеткенин к&#1257;рс&#1257; да, ишениминен тайыган эмес.
<p>20	Ишенбестик кылып Кудайдын убадасынан шектенген эмес, тескерисинче, бекем ишенип, Кудайды да&#1187;ктаган.
<p>21	Кудайдын &#1256;з убадасын аткарууга кудурети жетерине толук ишенген.
<p>22	Ошондуктан ал ишеними аркылуу адил деп эсептелинген.
<p>23	«Адил деп эсептелинди» деген с&#1257;з бир эле ал &#1199;ч&#1199;н эмес,
<p>24	Те&#1187;ирибиз Ыйсаны &#1257;лг&#1257;нд&#1257;рд&#1199;н арасынан тирилткен Кудайга ишенген биз &#1199;ч&#1199;н да жазылган жана бизге да тиешел&#1199;&#1199;.
<p>25	Ыйса биздин к&#1199;н&#1257;&#1257;л&#1257;р&#1199;б&#1199;з &#1199;ч&#1199;н &#1257;л&#1199;мг&#1257; кыйылган жана акталышыбыз &#1199;ч&#1199;н тирилген.
<br><br><h2>5-Б&#1256;Л&#1198;М</h2>
<p><h3>Кудай менен болгон тынчтык</h3>
<p>1	Ошентип, биз ишеним аркылуу акталып, Те&#1187;ирибиз Ыйса Машайак аркылуу Кудай менен тынчтыкка ээбиз.
<p>2	Ыйсага ишен&#1199;&#1199; аркылуу бизге бул ырайымга жол ачылды. Ошол ырайымга б&#1257;л&#1257;н&#1199;п, Кудайдын да&#1187;кына &#1199;м&#1199;тт&#1257;н&#1199;&#1199; менен мактанып жатабыз.
<p>3	Бул нерсе менен гана эмес, кайгылар менен да мактанып жатабыз. Анткени биз кайгы аркылуу чыдамкайлык,
<p>4	чыдамкайлык аркылуу тажрыйбалуулук, тажрыйбалуулук аркылуу &#1199;м&#1199;т келерин билебиз.
<p>5	Ал эми &#1199;м&#1199;т уят кылбайт, анткени Кудайдын с&#1199;й&#1199;&#1199;с&#1199; бизге берилген Ыйык Рух аркылуу ж&#1199;р&#1257;г&#1199;б&#1199;зг&#1257; т&#1257;г&#1199;лг&#1257;н.
<p>6	Анткени биз алсыз кезде эле, белгиленген убакта Машайак кудайсыздар &#1199;ч&#1199;н &#1257;лг&#1257;н.
<p>7	Адил адам &#1199;ч&#1199;н ким &#1257;лс&#1199;н? Жакшы адам &#1199;ч&#1199;н кимдир бир&#1257;&#1257; &#1257;з жанын кыйса кыяр.
<p>8	Машайак болсо биз к&#1199;н&#1257;&#1257;к&#1257;р кезде биз &#1199;ч&#1199;н &#1257;лд&#1199;. Бул аркылуу Кудай &#1256;з&#1199;н&#1199;н бизге болгон с&#1199;й&#1199;&#1199;с&#1199;н далилдеди.
<p>9	Машайактын каны аркылуу акталгандыктан, Кудайдын каарынан Ал аркылуу куткарыларыбыз да анык.
<p>10	Анткени биз Кудайдын душманы болуп туруп, Уулунун &#1257;л&#1199;м&#1199; аркылуу Аны менен элдешип жатсак, анда элдешкенден кийин, Уулунун &#1257;м&#1199;р&#1199; аркылуу куткарыларыбыз да анык.
<p>11	Муну менен гана эмес, бизди Кудай менен элдештирген Те&#1187;ирибиз Ыйса Машайак аркылуу Кудайдын &#1256;з&#1199; менен да мактанабыз.
<h3>Адам жана Машайак</h3>
<p>12	Д&#1199;йн&#1257;г&#1257; бир адам аркылуу к&#1199;н&#1257;&#1257; кирди, к&#1199;н&#1257;&#1257; аркылуу &#1257;л&#1199;м кирди. Ошентип, &#1257;л&#1199;м бардык адамдарга &#1257;тт&#1199;. Себеби бардыгы к&#1199;н&#1257;&#1257; кетиришти.
<p>13	Анткени мыйзам берилгенге чейин эле д&#1199;йн&#1257;д&#1257; к&#1199;н&#1257;&#1257; бар болчу, бирок мыйзам жок болсо, к&#1199;н&#1257;&#1257; эсептелинбейт.
<p>14	Бирок &#1257;л&#1199;м Адам атадан Мусага чейин жашаган адамдардын &#1199;ст&#1199;н&#1257;н жана келе турган Кишинин бейнеси болгон Адам атаныкындай к&#1199;н&#1257;&#1257; кетирбегендердин &#1199;ст&#1199;н&#1257;н бийлик ж&#1199;рг&#1199;з&#1199;п келген.
<p>15	Бирок ырайымдын белегин к&#1199;н&#1257;&#1257;н&#1199;н жазасына салыштыруу м&#1199;мк&#1199;н эмес. Бир адамдын к&#1199;н&#1257;&#1257;с&#1199;н&#1199;н айынан к&#1257;пт&#1257;р &#1257;л&#1199;мг&#1257; дуушар болушса, Кудайдын ырайымы жана бир Адамдын – Ыйса Машайактын ырайым белеги к&#1257;п адамдарга артыгы менен берилип жаткандыгы анык.
<p>16	Ырайымдын белеги бир адамдын к&#1199;н&#1257;&#1257;с&#1199;н&#1199;н натыйжасы сыяктуу эмес. Анткени бир к&#1199;н&#1257;&#1257; &#1199;ч&#1199;н болгон сот айыпталууга, ал эми ырайымдын белеги к&#1257;п к&#1199;н&#1257;&#1257;л&#1257;рд&#1257;н акталууга алып келет.
<p>17	Анткени &#1257;л&#1199;м бир адамдын к&#1199;н&#1257;&#1257;с&#1199;н&#1199;н айынан ошол адам аркылуу бийлик ж&#1199;рг&#1199;зс&#1257;, анда молдук менен к&#1257;рс&#1257;т&#1199;лг&#1257;н ырайымды жана белек кылынган адилдикти кабыл алгандар бир Ыйса Машайак аркылуу &#1257;м&#1199;рг&#1257; бийлик ж&#1199;рг&#1199;з&#1199;ш&#1257;р&#1199; да анык.
<p>18	Ошондуктан бир адамдын к&#1199;н&#1257;&#1257;с&#1199;н&#1199;н айынан бардык адамдар сотко тартылгандай эле, бир Адамдын адилдиги аркылуу да бардык адамдар &#1257;м&#1199;рг&#1257; ээ болуу &#1199;ч&#1199;н акталышат.
<p>19	Анткени бир адамдын тил албастыгынын айынан к&#1257;п адамдар к&#1199;н&#1257;&#1257;к&#1257;р болгондой эле, бир Адамдын тил алчаактыгы аркылуу к&#1257;п адамдар адил болушат.
<p>20	Мыйзам болсо кийин келди, ошондо к&#1199;н&#1257;&#1257; к&#1257;б&#1257;йд&#1199;. Бирок к&#1199;н&#1257;&#1257; к&#1257;б&#1257;йг&#1257;нд&#1257;, ырайым андан да мол болду.
<p>21	К&#1199;н&#1257;&#1257; бийлик ж&#1199;рг&#1199;з&#1199;п, &#1257;л&#1199;мг&#1257; дуушар кылгандай эле, ырайым да адилеттик аркылуу бийлик ж&#1199;рг&#1199;з&#1199;п, Те&#1187;ирибиз Ыйса Машайак аркылуу т&#1199;б&#1257;л&#1199;к &#1257;м&#1199;рг&#1257; ээ кылат.
<br><br><h2>6-Б&#1256;Л&#1198;М</h2>
<p><h3>Жа&#1187;ы &#1257;м&#1199;рг&#1257; ч&#1257;м&#1199;лд&#1199;р&#1199;л&#1199;&#1199;</h3>
<p>1	Буга эмне демекчибиз? Кудайдын ырайымы к&#1257;б&#1257;й&#1199;ш &#1199;ч&#1199;н, биз к&#1199;н&#1257;&#1257; кыла беришибиз керекпи? Албетте, жок!
<p>2	Биз к&#1199;н&#1257;&#1257; &#1199;ч&#1199;н &#1257;лг&#1257;нб&#1199;з, кантип дагы эле к&#1199;н&#1257;&#1257; кылып жашай бермек элек?
<p>3	Же силер Машайак Ыйсага ч&#1257;м&#1199;лд&#1199;р&#1199;лг&#1257;н биз – баарыбыз Анын &#1257;л&#1199;м&#1199;н&#1257; ч&#1257;м&#1199;лд&#1199;р&#1199;лг&#1257;н&#1199;б&#1199;зд&#1199; билбейси&#1187;ерби?
<p>4	Машайак Атасынын да&#1187;кы менен &#1257;лг&#1257;нд&#1257;рд&#1199;н арасынан кандай тирилтилсе, биз да жа&#1187;ыча жашашыбыз &#1199;ч&#1199;н, &#1257;л&#1199;мг&#1257; ч&#1257;м&#1199;лд&#1199;р&#1199;л&#1199;&#1199;б&#1199;з аркылуу Аны менен бирге к&#1257;м&#1199;лг&#1257;нб&#1199;з.
<p>5	Аныкындай &#1257;л&#1199;м аркылуу Аны менен бириксек, анда Аныкындай тирил&#1199;&#1199; аркылуу Аны менен биригебиз.
<p>6	Анткени к&#1199;н&#1257;&#1257;к&#1257;р табиятыбыз жок болушу &#1199;ч&#1199;н, мындан ары к&#1199;н&#1257;&#1257;н&#1199;н кулдары болбошубуз &#1199;ч&#1199;н, эски табиятыбыз Машайак менен бирге айкаш жыгачка керилгенин билебиз.
<p>7	Анткени &#1257;лг&#1257;н адам к&#1199;н&#1257;&#1257;н&#1199;н бийлигинен бошотулган.
<p>8	Эгерде биз Машайак менен бирге &#1257;лс&#1257;к, анда Аны менен бирге жашарыбызга да ишенебиз.
<p>9	Себеби &#1257;лг&#1257;нд&#1257;рд&#1199;н арасынан тирилген Машайак кайра &#1257;лб&#1257;й турганын, эми &#1257;л&#1199;м Анын &#1199;ст&#1199;н&#1257;н бийлик ж&#1199;рг&#1199;зб&#1257;й турганын билебиз.
<p>10	Анткени Ал &#1257;лг&#1257;нд&#1257;, к&#1199;н&#1257;&#1257; &#1199;ч&#1199;н бир жолу &#1257;лд&#1199;. Эми жашаганда, Кудай &#1199;ч&#1199;н жашайт.
<p>11	Ошондой эле силер да &#1257;з&#1199;&#1187;&#1257;рд&#1199; к&#1199;н&#1257;&#1257; &#1199;ч&#1199;н &#1257;л&#1199;кп&#1199;з, Те&#1187;ирибиз Машайак Ыйса аркылуу Кудай &#1199;ч&#1199;н тир&#1199;&#1199;б&#1199;з деп эсептегиле.
<p>12	Ошентип, дененин к&#1199;н&#1257;&#1257;л&#1199;&#1199; кумарларына баш ийбеши&#1187;ер &#1199;ч&#1199;н, к&#1199;н&#1257;&#1257; силердин жок боло турган дене&#1187;ерге бийлик ж&#1199;рг&#1199;зб&#1257;с&#1199;н.
<p>13	Дене м&#1199;ч&#1257;л&#1257;р&#1199;&#1187;&#1257;рд&#1199; к&#1199;н&#1257;&#1257;г&#1257; адилетсиздиктин куралы катары бербегиле, тескерисинче, &#1257;лг&#1257;нд&#1257;рд&#1199;н арасынан тирилгендер катары &#1257;з&#1199;&#1187;&#1257;рд&#1199; жана дене м&#1199;ч&#1257;л&#1257;р&#1199;&#1187;&#1257;рд&#1199; Кудайга адилеттиктин куралы катары бергиле.
<p>14	К&#1199;н&#1257;&#1257; силердин &#1199;ст&#1199;&#1187;&#1257;рд&#1257;н бийлик ж&#1199;рг&#1199;з&#1257; албайт. Анткени силер мыйзамдын бийлиги астында эмес, Кудайдын ырайымынын астындасы&#1187;ар.
<h3>Адилеттиктин кулдары</h3>
<p>15	Эмне кылабыз? Биз мыйзамдын бийлиги астында эмеспиз, ырайымдын астындабыз деп, к&#1199;н&#1257;&#1257; кыла берелиби? Албетте, жок!
<p>16	&#1256;з&#1199;&#1187;&#1257;рд&#1199; тил алчаак кулдар катары кимге тапшырып берсе&#1187;ер, кимге баш ийсе&#1187;ер, ошонун кулдары болору&#1187;арды билбейси&#1187;ерби? Ошол сыяктуу эле силер &#1257;л&#1199;мг&#1257; дуушар кыла турган к&#1199;н&#1257;&#1257;н&#1199;н же адилдикке жеткире турган тил алчаактыктын кулдары болору&#1187;арды билбейси&#1187;ерби?
<p>17	Бирок Кудайга ыраазымын, силер мурун к&#1199;н&#1257;&#1257;н&#1199;н кулу болсо&#1187;ор да, эми &#1257;з&#1199;&#1187;&#1257;р кабыл алган окутууга чын ж&#1199;р&#1257;кт&#1257;н баш ийип калды&#1187;ар.
<p>18	Ошентип, силер к&#1199;н&#1257;&#1257;н&#1199;н бийлигинен бошотулуп, адилеттиктин кулу болуп калды&#1187;ар.
<p>19	Мен силердин к&#1199;н&#1257;&#1257;к&#1257;р табияты&#1187;ардын алсыз экендигин эске алып, адамдык ой ж&#1199;г&#1199;рт&#1199;&#1199; менен айтып жатамын. Силер мурун мыйзамсыз иштерди жасоо &#1199;ч&#1199;н, дене м&#1199;ч&#1257;л&#1257;р&#1199;&#1187;&#1257;рд&#1199; ыпыластыктын жана мыйзамсыздыктын кулу кылгансы&#1187;ар. Азыр болсо ыйыкталышы&#1187;ар &#1199;ч&#1199;н, дене м&#1199;ч&#1257;л&#1257;р&#1199;&#1187;&#1257;рд&#1199; адилеттиктин кулу кылгыла.
<p>20	Анткени силер к&#1199;н&#1257;&#1257;н&#1199;н кулу болуп ж&#1199;рг&#1257;н убагы&#1187;арда адилеттикке баш ийч&#1199; эмесси&#1187;ер.
<p>21	Ошол убакта силерде кандай жемиш бар эле? Азыр &#1257;з&#1199;&#1187;&#1257;р уялып жаткан иштер эле. Анткени алардын натыйжасы – &#1257;л&#1199;м.
<p>22	Азыр болсо силер к&#1199;н&#1257;&#1257;н&#1199;н бийлигинен бошотулуп, Кудайдын кулдары болуп калды&#1187;ар. Силер бере турган жемиш – ыйыктык, анын аягы – т&#1199;б&#1257;л&#1199;к &#1257;м&#1199;р.
<p>23	Анткени к&#1199;н&#1257;&#1257; &#1199;ч&#1199;н жаза – &#1257;л&#1199;м, ал эми Кудайдын белеги – Те&#1187;ирибиз Машайак Ыйса аркылуу бериле турган т&#1199;б&#1257;л&#1199;к &#1257;м&#1199;р.
<br><br><h2>7-Б&#1256;Л&#1198;М</h2>
<p><h3>Мыйзамдын бийлигинен бошотулуу</h3>
<p>1	Же силер, бир туугандар, (анткени мыйзамды билгендерге айтып жатамын) &#1257;лг&#1257;нг&#1257; чейин адамдын &#1199;ст&#1199;н&#1257;н мыйзам бийлик ж&#1199;рг&#1199;з&#1257;р&#1199;н билбейси&#1187;ерби?
<p>2	Анткени к&#1199;й&#1257;&#1257;с&#1199; бар аял к&#1199;й&#1257;&#1257;с&#1199; тир&#1199;&#1199; кезинде ага мыйзам менен байланган. Эгерде к&#1199;й&#1257;&#1257;с&#1199; &#1257;л&#1199;п калса, к&#1199;й&#1257;&#1257;с&#1199;н&#1257; байлаган мыйзамдын бийлигинен бош болот.
<p>3	Ошондуктан аял к&#1199;й&#1257;&#1257;с&#1199; тир&#1199;&#1199; кезинде башка к&#1199;й&#1257;&#1257;г&#1257; тийип кетсе, анда ал нике бузуучу болуп эсептелет. Эгерде к&#1199;й&#1257;&#1257;с&#1199; &#1257;л&#1199;п калса, ал мыйзамдын бийлигинен бошотулат; башка к&#1199;й&#1257;&#1257;г&#1257; тийсе, ал нике бузуучу болуп эсептелбейт.
<p>4	Ошол сыяктуу эле силер да, менин бир туугандарым, Кудайга жемиш алып кел&#1199;&#1199; &#1199;ч&#1199;н, Башкага, &#1257;лг&#1257;нд&#1257;рд&#1199;н арасынан Тирилгенге, тиешел&#1199;&#1199; болуу &#1199;ч&#1199;н, Машайактын денеси аркылуу мыйзам &#1199;ч&#1199;н &#1257;лг&#1257;нс&#1199;&#1187;&#1257;р.
<p>5	Анткени биз эски табиятыбыздын жетегинде жашап ж&#1199;рг&#1257;н&#1199;б&#1199;зд&#1257;, мыйзам аркылуу белгил&#1199;&#1199; болгон к&#1199;н&#1257;&#1257;л&#1199;&#1199; кумарлар биздин дене м&#1199;ч&#1257;л&#1257;р&#1199;б&#1199;зд&#1257; &#1257;л&#1199;мг&#1257; дуушар кыла турган жемиш бер&#1199;&#1199; &#1199;ч&#1199;н бийлик ж&#1199;рг&#1199;з&#1199;шч&#1199;.
<p>6	Бизди байлап турган мыйзам &#1199;ч&#1199;н &#1257;л&#1199;п, байыркы тамганын негизинде эмес, жа&#1187;ыланган рух менен Кудайга кызмат кылыш &#1199;ч&#1199;н, биз азыр мыйзамдын бийлигинен бошотулганбыз.
<h3>Мыйзамдын бийлиги астындагы жашоо</h3>
<p>7	Анда эмне демекчибиз? Мыйзамдын &#1257;з&#1199; к&#1199;н&#1257;&#1257;б&#1199;? Албетте, жок! Бирок мыйзам болбогондо, мен к&#1199;н&#1257;&#1257; эмне экенин таанып билмек эмесмин. Эгерде мыйзамда: «Бир&#1257;&#1257;н&#1199;к&#1199;н&#1257; к&#1257;з артпа», – деп айтылбаса, мен к&#1257;з артуу деген эмне экенин т&#1199;ш&#1199;нб&#1257;йт болчумун.
<p>8	Бирок к&#1199;н&#1257;&#1257; осуятты шылтоо кылып, менин ичимде ар кандай к&#1257;з артууну пайда кылды. Себеби мыйзам жок болсо, к&#1199;н&#1257;&#1257; &#1257;л&#1199;к болот.
<p>9	Мен бир кезде мыйзамсыз эле жашачумун, бирок осуят келгенде, к&#1199;н&#1257;&#1257; тирилди, мен болсо &#1257;лд&#1199;м.
<p>10	&#1256;м&#1199;рг&#1257; ээ болуум &#1199;ч&#1199;н берилген бул осуят мени &#1257;л&#1199;мг&#1257; дуушар кылды.
<p>11	Себеби к&#1199;н&#1257;&#1257; осуятты себеп кылып, мени алдап, осуят аркылуу &#1257;лт&#1199;рд&#1199;.
<p>12	Ошондуктан мыйзам ыйык, осуят да ыйык, адилет жана жакшы.
<p>13	Демек, жакшы нерсе мени &#1257;л&#1199;мг&#1257; дуушар кылдыбы? Албетте, жок! Бирок к&#1199;н&#1257;&#1257; жакшы нерсенин жардамы менен мени &#1257;л&#1199;мг&#1257; дуушар кылып, к&#1199;н&#1257;&#1257; катары таанылды. Ошентип, ал осуят аркылуу жогорку чектеги к&#1199;н&#1257;&#1257; катары таанылат.
<p>14	Анткени биз мыйзамдын рухий нерсе экенин билебиз. Мен болсо к&#1199;н&#1257;&#1257;г&#1257; сатылган адаммын.
<p>15	Мен &#1257;з&#1199;мд&#1199;н эмне кылып жатканымды т&#1199;ш&#1199;нб&#1257;йм. Анткени мен &#1257;з&#1199;м каалаганды эмес, &#1257;з&#1199;м жек к&#1257;рг&#1257;нд&#1199; кылып жатам.
<p>16	Эгерде мен &#1257;з&#1199;м жек к&#1257;рг&#1257;нд&#1199; кылып жатсам, анда мен мыйзамдын жакшы экенине кошулам.
<p>17	Анда аны мен эмес, менин ичимдеги к&#1199;н&#1257;&#1257; жасап жатат.
<p>18	Анткени менин ичимде, тактап айтканда, менин к&#1199;н&#1257;&#1257;к&#1257;р табиятымда жакшы нерсе жок экендигин билем. Себеби жакшылык жасагым келсе да, жакшылык жасай албайм.
<p>19	Мен &#1257;з&#1199;м каалаган жакшылыкты эмес, &#1257;з&#1199;м каалабаган жамандыкты кылам.
<p>20	Эгерде мен &#1257;з&#1199;м каалабаганды жасап жатсам, анда азыр аны мен эмес, менин ичимдеги к&#1199;н&#1257;&#1257; жасап жатат.
<p>21	Ошентип, мен мындан мындай мыйзамды к&#1257;р&#1199;п жатам: мен жакшылык жасайын дегенде, жамандык жабыша калат.
<p>22	Анткени рухум менен Кудайдын мыйзамынан ырахат алып жатам.
<p>23	Бирок дене м&#1199;ч&#1257;л&#1257;р&#1199;мд&#1257; башка мыйзам бар экенин к&#1257;р&#1199;п жатам. Бул да менин акылым кабыл алган мыйзамга каршы турат жана мени дене м&#1199;ч&#1257;л&#1257;р&#1199;м баш ийбеген к&#1199;н&#1257;&#1257;н&#1199;н мыйзамына туткун кылып жатат.
<p>24	Мен бир байкуш адаммын! &#1256;л&#1199;мг&#1257; дуушар кыла турган ушул денеден мени ким куткарат?
<p>25	Те&#1187;ирибиз Ыйса Машайак аркылуу Кудайга ыраазычылык билдирем. Ошентип, мен акылым менен Кудайдын мыйзамына, ал эми к&#1199;н&#1257;&#1257;к&#1257;р табиятым менен к&#1199;н&#1257;&#1257;н&#1199;н мыйзамына кызмат кылып жатам.
<br><br><h2>8-Б&#1256;Л&#1198;М</h2>
<p><h3>Рух боюнча жашоо</h3>
<p>1	Ошентип, азыр Машайак Ыйсанын ичинде к&#1199;н&#1257;&#1257;к&#1257;р табияты боюнча эмес, Рух боюнча жашап жаткандарга эч кандай айып коюлбайт.
<p>2	Анткени Машайак Ыйса аркылуу &#1257;м&#1199;р бер&#1199;&#1199;ч&#1199; Рухтун мыйзамы мени к&#1199;н&#1257;&#1257;н&#1199;н жана &#1257;л&#1199;мд&#1199;н мыйзамынан бошотту.
<p>3	Анткени мыйзам к&#1199;н&#1257;&#1257;к&#1257;р табияттын айынан к&#1199;чс&#1199;з болуп калгандыктан, Кудай &#1256;з&#1199;н&#1199;н Уулун к&#1199;н&#1257;&#1257;к&#1257;р адамдын денесиндей дене менен к&#1199;н&#1257;&#1257; &#1199;ч&#1199;н чалынуучу курмандык катары жиберип, денеде жашаган к&#1199;н&#1257;&#1257;н&#1199; соттоду.
<p>4	Ал к&#1199;н&#1257;&#1257;к&#1257;р табиятыбыздын каалоосу боюнча эмес, Рухтун каалоосу боюнча жашаган бизде мыйзам талап кылган адилдик болушу &#1199;ч&#1199;н ушундай кылды.
<p>5	Анткени к&#1199;н&#1257;&#1257;к&#1257;р табияттын каалоосу боюнча жашагандар к&#1199;н&#1257;&#1257;к&#1257;р табияттын каалоосу ж&#1257;н&#1199;нд&#1257;, ал эми Рухтун каалоосу боюнча жашагандар Рухтун каалоосу ж&#1257;н&#1199;нд&#1257; ойлошот.
<p>6	К&#1199;н&#1257;&#1257;к&#1257;р табияттын каалоосу ж&#1257;н&#1199;нд&#1257; ойлоо &#1257;л&#1199;мг&#1257; дуушар кылат, Рухтун каалоосу ж&#1257;н&#1199;нд&#1257; ойлоо &#1257;м&#1199;р жана тынчтык берет.
<p>7	Анткени к&#1199;н&#1257;&#1257;к&#1257;р табияттын каалоосу ж&#1257;н&#1199;нд&#1257; ойлоо – Кудайга каршы кастык, себеби ал Кудайдын мыйзамына баш ийбейт, баш ие да албайт.
<p>8	Ошондуктан к&#1199;н&#1257;&#1257;к&#1257;р табияттын каалоосу боюнча жашагандар Кудайга жага алышпайт.
<p>9	Эгерде силердин ичи&#1187;ерде, чын эле, Кудайдын Руху жашап жатса, анда силер к&#1199;н&#1257;&#1257;к&#1257;р табияты&#1187;ардын каалоосу боюнча эмес, Рухтун каалоосу боюнча жашап жатасы&#1187;ар. Кимде Машайактын Руху жок болсо, ал Машайактыкы эмес.
<p>10	Эгерде Машайак силердин ичи&#1187;ерде болсо, анда дене&#1187;ер к&#1199;н&#1257;&#1257; &#1199;ч&#1199;н &#1257;л&#1199;к, бирок руху&#1187;ар адилдик &#1199;ч&#1199;н тир&#1199;&#1199;.
<p>11	Эгерде Машайак Ыйсаны &#1257;лг&#1257;нд&#1257;рд&#1199;н арасынан тирилткен Кудайдын Руху силердин ичи&#1187;ерде жашап жатса, анда Машайак Ыйсаны &#1257;лг&#1257;нд&#1257;рд&#1199;н арасынан тирилткен Кудай силердин ичи&#1187;ерде жашаган &#1256;з Руху менен силердин &#1257;л&#1199;к дене&#1187;ерди да тирилтет.
<p>12	Ошондуктан, бир туугандар, к&#1199;н&#1257;&#1257;к&#1257;р табиятыбыздын каалоосу боюнча жашагыдай, к&#1199;н&#1257;&#1257;к&#1257;р табиятыбызга карыздар эмеспиз.
<p>13	Анткени к&#1199;н&#1257;&#1257;к&#1257;р табияты&#1187;ардын каалоосу боюнча жашаса&#1187;ар, анда &#1257;л&#1257;с&#1199;&#1187;&#1257;р. Ал эми к&#1199;н&#1257;&#1257;к&#1257;р табияттын иштерин Рухтун жардамы менен &#1257;лт&#1199;рс&#1257;&#1187;&#1257;р, анда тир&#1199;&#1199; болосу&#1187;ар.
<p>14	Анткени Кудайдын Рухунун жетеги менен ж&#1199;рг&#1257;нд&#1257;рд&#1199;н баары – Кудайдын балдары.
<p>15	Себеби силер кайрадан коркунуч менен жашоо &#1199;ч&#1199;н кулдуктун рухун кабыл алган жоксу&#1187;ар, тескерисинче, Кудайдын баласы кылган Рухту кабыл алды&#1187;ар. Ошол Рух аркылуу: «“Абба!”, Ата!» – деп чакырабыз.
<p>16	Ошол Рухтун &#1256;з&#1199; биздин рухубузга Кудайдын балдары экенибизди к&#1199;б&#1257;л&#1257;нд&#1199;р&#1199;п жатат.
<p>17	Эгерде балдары болсок, анда мурасчылары да болобуз. Машайак менен бирге да&#1187;кталыш &#1199;ч&#1199;н, Аны менен бирге азап тартып жатсак, анда Кудайдын мурасчыларыбыз, Машайак менен мурасташпыз.
<h3>Келечектеги да&#1187;к</h3>
<p>18	Анткени келечекте биздин ичибизде ачыла турган да&#1187;кка салыштырганда, азыркы учурда тартып жаткан азаптар эч нерсе эмес деп ойлойм.
<p>19	Анткени жаратылгандын бардыгы Кудайдын балдарынын айкын болуусун чыдамсыздык менен к&#1199;т&#1199;п жатышат.
<p>20	Себеби жаратылгандын бардыгы курулай убаракерчиликке &#1257;з каалоолору менен эмес, &#1257;зд&#1257;р&#1199;н баш ийдиргендин каалоосу боюнча баш ийишкен.
<p>21	Анткени жаратылгандын бардыгынын жок болуу кулдугунан чыгып, Кудайдын балдарынын да&#1187;ктуу эркиндигине ээ болобуз деген &#1199;м&#1199;т&#1199; бар.
<p>22	Анткени жаратылгандын бардыгы ушул убакка чейин чогуу онтоп, толгоо тарткан сыяктуу азап тартып жатканын билебиз.
<p>23	Жаратылгандын бардыгы эле эмес, биз да Рухтун баштапкы жемишине ээ болгонубуз менен, ичибизден онтоп, Кудайдын бала кылып алуусун жана к&#1199;н&#1257;&#1257;к&#1257;р табиятыбыздан куткарылууну к&#1199;т&#1199;п жатабыз.
<p>24	Анткени биз &#1199;м&#1199;т менен куткарылдык. Бирок &#1199;м&#1199;тт&#1257;нг&#1257;н нерсебизди к&#1257;р&#1199;п турсак, &#1199;м&#1199;т&#1199;б&#1199;з &#1199;м&#1199;т болуудан калат. &#1198;м&#1199;тт&#1257;нг&#1257;н нерсесин к&#1257;рг&#1257;н адам эмнеге &#1199;м&#1199;тт&#1257;нм&#1257;к эле?
<p>25	Эгерде биз к&#1257;р&#1199;нб&#1257;г&#1257;н нерсеге &#1199;м&#1199;тт&#1257;н&#1199;п жатсак, анда чыдамдуулук менен к&#1199;т&#1257;б&#1199;з.
<p>26	Анын &#1199;ст&#1199;н&#1257;, Рух да алсыз болгон кезибизде бизге к&#1199;ч берип турат. Анткени биз эмне ж&#1257;н&#1199;нд&#1257; жана кантип сыйынышыбыз керектигин билбейбиз, бирок Рух &#1256;з&#1199; тил жеткис улутунуулары менен биз &#1199;ч&#1199;н арачылык кылат.
<p>27	Ошондо адамдардын ж&#1199;р&#1257;г&#1199;н сынаган Кудай Рухтун ою кандай экенин билет. Анткени Рух ыйыктар &#1199;ч&#1199;н Кудайга жаккандай арачылык кылат.
<p>28	Анын &#1199;ст&#1199;н&#1257;, Кудайды с&#1199;йг&#1257;нд&#1257;рг&#1257;, Анын каалоосу боюнча чакырылгандарга бардык нерсе жакшылыкка болорун билебиз.
<p>29	Анткени Кудай мурунтадан билген адамдарын &#1256;з&#1199;н&#1199;н Уулуна окшош кылууну алдын ала белгилеп койгон. Анткени Ал бир туугандарынын туну болушу керек.
<p>30	Кудай кимдерди алдын ала белгилесе, ошолорду чакырды, чакыргандарын актады, актагандарын да&#1187;ктады.
<h3>Кудайдын с&#1199;й&#1199;&#1199;с&#1199;</h3>
<p>31	Бул ж&#1257;н&#1199;нд&#1257; эмне демекчибиз? Эгерде Кудай биз тарапта болсо, бизге ким каршы чыга алат?
<p>32	&#1256;з Уулун аябастан, Аны баарыбыз &#1199;ч&#1199;н берген Кудай кантип бизге Уулу менен кошо бардыгын бербесин?
<p>33	Кудай тандап алгандарды ким айыптайт? Аларды Кудай &#1256;з&#1199; актайт.
<p>34	Аларды ким соттойт? &#1256;л&#1199;п, кайра тирилген, Кудайдын о&#1187; жагында отурган Машайак Ыйса биз &#1199;ч&#1199;н арачылык кылат.
<p>35	Бизди Машайактын с&#1199;й&#1199;&#1199;с&#1199;н&#1257;н ким ажырата алат? Кайгыбы, кысымчылыкпы, куугунтукпу, ачкачылыкпы, жыла&#1187;ачтыкпы, коркунучпу, кылычпы?
<p>36	Ыйык Жазууда жазылгандай: «Сен &#1199;ч&#1199;н бизди к&#1199;н сайын &#1257;лт&#1199;р&#1199;п жатышат. Биз алар &#1199;ч&#1199;н мууздала турган койлор сыяктуубуз».
<p>37	Бирок мунун бардыгын бизди с&#1199;йг&#1257;н Кудайдын к&#1199;ч&#1199; менен же&#1187;ебиз.
<p>38	Анткени Кудайдын Те&#1187;ирибиз Машайак Ыйса аркылуу к&#1257;рс&#1257;тк&#1257;н с&#1199;й&#1199;&#1199;с&#1199;н&#1257;н бизди &#1257;л&#1199;м да, &#1257;м&#1199;р да, периштелер да, жогоркулар да, к&#1199;чт&#1257;р да, азыркы учур да, келечек да,
<p>39	бийиктик да, тере&#1187;дик да, жаратылган эч бир нерсе ажырата албастыгына толук ишенемин.
<br><br><h2>9-Б&#1256;Л&#1198;М</h2>
<p><h3>Пабылдын ысрайылдыктар &#1199;ч&#1199;н кайгыруусу</h3>
<p>1	Мен Машайактын ичинде болуу менен, чындыкты айтып жатам, калп айтпаганымды Ыйык Рух аркылуу ыйыкталган абийирим да к&#1199;б&#1257;л&#1257;нд&#1199;р&#1199;п жатат.
<p>2	Менин кайгым чо&#1187;, ж&#1199;р&#1257;г&#1199;м сыздап турат.
<p>3	Анткени бир туугандарым, кандаштарым &#1199;ч&#1199;н жалгыз мен каргышка калып, Машайактан ажыратылууну каалар элем.
<p>4	Алар – Ысрайылдын урпактары. Кудай аларды бала кылып алды, да&#1187;кка б&#1257;л&#1257;д&#1199;, алар менен келишимдерди т&#1199;зд&#1199;, аларга мыйзам да, Кудайга табынуу кызматын да, убадаларды да берди.
<p>5	Т&#1199;пк&#1199; ата-бабалар да алардыкы, Машайак да алардан чыккан. Ал – бардыгынын &#1199;ст&#1199;н&#1257;н башкарып турган Кудай. Ага т&#1199;б&#1257;л&#1199;к да&#1187;к таандык! Оомийин.
<h3>Кудайдын убадалары чыныгы ысрайылдыктарга тиешел&#1199;&#1199;</h3>
<p>6	Кудайдын С&#1257;з&#1199; &#1257;з к&#1199;ч&#1199;н жоготту деп айтпаймын. Бирок Ысрайылдан чыккандардын бардыгы эле ысрайылдыктар эмес.
<p>7	Ыбрайымдын тукумунан чыккандардын баары эле анын балдары дегенди билдирбейт. Бирок Ыйык Жазууда: «Сенин тукуму&#1187; Ыскактан тарайт», – деп жазылган.
<p>8	Башкача айтканда, табигый жол менен т&#1257;р&#1257;лг&#1257;н балдардын баары эле Кудайдын балдары эмес, Кудайдын убадасы боюнча т&#1257;р&#1257;лг&#1257;н балдар гана чыныгы тукум болуп эсептелет.
<p>9	Ал убада болсо мындай: «Мен кийинки жылы ушул убакта кайра келем, ошондо Саара уулдуу болот».
<p>10	Саарага гана эмес, Ребекага да убада берилген. Ал атабыз Ыскактан кош бойлуу болуп,
<p>11-12	эгиздерди т&#1257;р&#1257;й элегинде эле, алар жаман же жакшы иш кыла элегинде эле, Кудай ага: «Улуусу кич&#1199;&#1199;с&#1199;н&#1257; кул болот», – деп айткан. Кудайдын алдын ала белгилеген максаты жакшы иштердин негизинде эмес, Чакыргандын &#1256;з эрки боюнча ишке ашышы &#1199;ч&#1199;н ушундай болгон.
<p>13	Бул ж&#1257;н&#1199;нд&#1257; Ыйык Жазууда: «Мен Жакыпты жакшы к&#1257;р&#1199;п калдым, Эйсапты болсо жаман к&#1257;р&#1199;п калдым», – деп жазылган.
<h3>Кудайдын ырайымы</h3>
<p>14	Буга эмне дейбиз? Кудай да адилетсизби? Албетте, жок!
<p>15	Анткени Ал Муса пайгамбарга: «Ырайым кылгым келгенине ырайым кылам, аягым келгенин аяйм», – деген.
<p>16	Демек, Кудайдын ырайым кылуусу адамдын каалоосуна, аракетине байланыштуу эмес, ырайым кылчу Кудайдын &#1256;з&#1199;н&#1257; байланыштуу.
<p>17	Ыйык Жазууда Кудайдын фараонго мындай деп айткан с&#1257;з&#1199; жазылган: «Сага к&#1199;ч&#1199;мд&#1199; к&#1257;рс&#1257;т&#1199;ш &#1199;ч&#1199;н, Менин ысымым б&#1199;тк&#1199;л жер ж&#1199;з&#1199;нд&#1257; жар салынышы &#1199;ч&#1199;н, Мен сени падыша кылып койдум».
<p>18	Демек, Ал каалаган адамына ырайым кылат, каалаган адамынын ж&#1199;р&#1257;г&#1199;н катуулантат.
<p>19	Эми сен мага: «Андай болсо Кудай эмне &#1199;ч&#1199;н адамдарды айыптайт? Анын эркине ким каршы чыга алат?» – дээрси&#1187;.
<p>20	Эй, адам, Кудай менен талашып-тартышкыдай, сен кимси&#1187;? Жасалган нерсе &#1257;з&#1199;н жасаганга: «Мени эмне &#1199;ч&#1199;н мындай кылып жасады&#1187;?» – деп айтабы?
<p>21	Же карапачынын бир эле ылайдан сыйга урунула турган да, к&#1199;нд&#1257; урунула турган да идиш жасоого укугу жокпу?
<p>22	Эгерде Кудай &#1256;з&#1199;н&#1199;н каарын т&#1257;г&#1199;&#1199;н&#1199; жана &#1256;з&#1199;н&#1199;н к&#1199;ч&#1199;н к&#1257;рс&#1257;т&#1199;&#1199;н&#1199; каалап, кыйратылууга даяр турган, каар т&#1257;г&#1199;л&#1257; турган идиштерди ушунчалык чыдамдуулук менен сактаган болсо, эмне дей алабыз?
<p>23	Эгерде &#1256;з&#1199;н&#1199;н да&#1187;кынын байлыгын к&#1257;рс&#1257;т&#1199;ш &#1199;ч&#1199;н, &#1256;з&#1199; да&#1187;кка б&#1257;л&#1257;&#1257; &#1199;ч&#1199;н даярдаган, боорукерлик к&#1257;рс&#1257;т&#1199;л&#1257; турган идиштер &#1199;ч&#1199;н ушундай кылган болсо,
<p>24	ж&#1199;й&#1199;тт&#1257;рд&#1199;н арасынан эле эмес, бутпарастардын арасынан да чакырылып алынган ошол идиштер биз болсок, эмне дей алабыз?
<p>25	Анткени Кудай Ошуя пайгамбар аркылуу мындай деген: «Менин элим болбогон элди Менин элим дейм, Менин с&#1199;й&#1199;кт&#1199;&#1199;м болбогон элди Менин с&#1199;й&#1199;кт&#1199;&#1199;м дейм».
<p>26	Аларга: «Силер Менин элим эмесси&#1187;ер», – деп айтылган жерде алар тир&#1199;&#1199; Кудайдын уулдары деп аталышат.
<p>27	Ал эми Ышайа пайгамбар Ысрайыл эли ж&#1257;н&#1199;нд&#1257;: «Ысрайыл уулдарынын саны де&#1187;издин кумундай к&#1257;п болсо да, калдыгы гана куткарылат.
<p>28	Анткени Кудай жер &#1199;ст&#1199;нд&#1257; &#1256;з ишин акыйкаттык менен аягына чейин чыгарат, кечиктирбей аткарат», – деп жар салган.
<p>29	Ышайа пайгамбар алдын ала айткандай: «Эгерде Себайот Те&#1187;ир биздин тукумубузду калтырбаганда, биз Содомдой болуп калмакпыз, Аморго окшоп калмакпыз».
<h3>Мыйзам аркылуу жана ишеним аркылуу акталуу</h3>
<p>30	Анда эмне демекчибиз? Адилдикке умтулбаган бутпарастар ишеним аркылуу адилдикке жетишти.
<p>31	Ал эми адилдиктин мыйзамына умтулган ысрайылдыктар адилдиктин мыйзамына жетишкен жок.
<p>32	Эмне &#1199;ч&#1199;н? Анткени алар адилдикти ишеним аркылуу издебей, жакшы иштер аркылуу издешти. Алар м&#1199;д&#1199;р&#1199;лт&#1257; турган ташка м&#1199;д&#1199;р&#1199;л&#1199;шт&#1199;.
<p>33	Анткени Ыйык Жазууда: «Мына, Мен Сионго м&#1199;д&#1199;р&#1199;лт&#1257; турган таш жана азгырык боло турган аска коёмун, бирок Ага ишенген адам уятка калбайт», – деп жазылган.
<h2>10-Б&#1256;Л&#1198;М</h2>
<p><h3>Ыйсага ишенип, Аны Те&#1187;ир деп чакырган адам куткарылат</h3>
<p>1	Бир туугандарым, менин чын ж&#1199;р&#1257;г&#1199;мд&#1257;н каалаганым жана Кудайдан сыйынып суранарым – Ысрайыл элинин куткарылышы.
<p>2	Анткени мен аларга Кудай &#1199;ч&#1199;н тырышчаактык к&#1257;рс&#1257;т&#1199;ш&#1257;р&#1199;н, бирок алардын тырышчаактыгы туура эмес т&#1199;ш&#1199;н&#1199;к боюнча экенин к&#1199;б&#1257;л&#1257;нд&#1199;р&#1257;м&#1199;н.
<p>3	Анткени алар Кудайдын адилдигин т&#1199;ш&#1199;нб&#1257;й, &#1257;зд&#1257;р&#1199;н&#1199;н адилдигин орнотууга аракеттенип, Кудайдын адилдигине моюн сунушкан жок.
<p>4	Анткени Машайак – мыйзамдын аягы, Ага ишенген адам адилдикке жетет.
<p>5	Анткени Муса пайгамбар мыйзамды аткаруу аркылуу келген адилдик ж&#1257;н&#1199;нд&#1257;: «Мыйзамды аткарган адам ал аркылуу тир&#1199;&#1199; болот», – деп жазган.
<p>6	Ишеним аркылуу келген адилдик болсо мындай дейт: «&#1256;з ичи&#1187;ден: “Машайакты жерге т&#1199;ш&#1199;р&#1199;ш &#1199;ч&#1199;н, асманга ким чыгат?”
<p>7	же “Машайакты &#1257;лг&#1257;нд&#1257;рд&#1199;н арасынан алып чыгуу &#1199;ч&#1199;н, т&#1199;пс&#1199;з ту&#1187;гуюкка ким т&#1199;ш&#1257;т?” – деп айтпа».
<p>8	А Ыйык Жазууда эмне деп айтылат? «Ал с&#1257;з сага жакын, ал сенин оозу&#1187;да жана ж&#1199;р&#1257;г&#1199;&#1187;д&#1257;», – деп айтылат. Ал с&#1257;з – биз жар салып жаткан ишеним ж&#1257;н&#1199;нд&#1257;г&#1199; с&#1257;з.
<p>9	Эгерде сен &#1257;з оозу&#1187; менен Ыйсаны Те&#1187;ирим деп ачык тааныса&#1187;, Кудайдын Аны &#1257;лг&#1257;нд&#1257;рд&#1199;н арасынан тирилткенине чын ж&#1199;р&#1257;г&#1199;&#1187; менен ишенсе&#1187;, анда куткарыласы&#1187;.
<p>10	Себеби адам чын ж&#1199;р&#1257;г&#1199; менен ишен&#1199;&#1199; аркылуу акталат, оозу менен ачык таануу аркылуу куткарылат.
<p>11	Ыйык Жазууда болсо: «Ага ишенген адам уятка калбайт», – деп айтылат.
<p>12	Ж&#1199;й&#1199;т менен эллиндин ортосунда эч кандай айырма жок, анткени бардыгынын Те&#1187;ири бир, Ал &#1256;з&#1199;н&#1199;н ысымын чакыргандардын бардыгы &#1199;ч&#1199;н бай.
<p>13	Анткени Те&#1187;ирдин ысымын чакырган ар бир адам куткарылат.
<p>14	Бирок Ага ишенбей туруп, Аны кантип чакырышат? Ал ж&#1257;н&#1199;нд&#1257; укпай туруп, Ага кантип ишенишет? Жакшы Кабарды таратуучулар жок болсо, кантип угушат?
<p>15	Жакшы Кабарды таратуу &#1199;ч&#1199;н жиберилишпесе, кантип таратышат? Анткени Ыйык Жазууда: «Тынчтык тууралуу Жакшы Кабарды таратуучулардын буттары кандай сонун!» – деп жазылган эмеспи.
<p>16	Бирок Жакшы Кабарга бардыгы эле кулак салган жок. Бул ж&#1257;н&#1199;нд&#1257; Ышайа пайгамбар: «Те&#1187;ир, биз айткан кабарга ким ишенди?» – дейт.
<p>17	Демек, ишеним уккан с&#1257;з аркылуу пайда болот, ал эми уга турган с&#1257;з – Кудайдын с&#1257;з&#1199;.
<p>18	Бирок мен: «Эмне, алар угушкан жокпу?» – деп сурагым келет. Тескерисинче, алардын &#1199;н&#1199; б&#1199;т жер ж&#1199;з&#1199;н&#1257;, алардын с&#1257;з&#1199; д&#1199;йн&#1257;н&#1199;н т&#1257;рт бурчуна жетти.
<p>19	Мен дагы сурагым келет: «Эмне, Ысрайыл эли билч&#1199; эмес беле?» Алгач Муса пайгамбар: «Эл катары эсептелбегендер аркылуу Мен силерди кызгандырамын, акылсыз эл аркылуу силерди ачууландырамын», – дейт.
<p>20	Ышайа пайгамбар болсо тайманбастан: «Мени издебегендер Мени табышты, Мени сурабагандарга &#1256;з&#1199;м ачылдым», – дейт.
<p>21	Ысрайыл эли ж&#1257;н&#1199;нд&#1257; болсо мындай дейт: «Мен тил албас, кежир элге бир к&#1199;н бою колумду сунуп турдум».
<h2>11-Б&#1256;Л&#1198;М</h2>
<p><h3>Ысрайыл элинин калдыгы</h3>
<p>1	Анда эмне, Кудай &#1256;з элин четке кактыбы? Албетте, жок! Анткени Ыбрайымдын тукумунан, Бенжемин тукумунан чыккан мен да ысрайылдыкмын.
<p>2	Кудай мурунтадан эле билген &#1256;з элин четке каккан жок. Же силер Ыйык Жазууда Илияс пайгамбар ж&#1257;н&#1199;нд&#1257; эмне деп айтылганын билбейси&#1187;ерби? Ал Ысрайыл элине каршы:
<p>3	«Те&#1187;ир, Сенин пайгамбарлары&#1187;ды &#1257;лт&#1199;р&#1199;шт&#1199;. Сенин курмандык чалынуучу жайлары&#1187;ды талкалашты. Жалгыз мен калдым, мени да &#1257;лт&#1199;рг&#1257;н&#1199; жатышат», – деп, Кудайга арызданган.
<p>4	Бирок Кудайдын жообу кандай болду? «Мен жети ми&#1187; эркекти &#1256;з&#1199;м &#1199;ч&#1199;н сактап койдум, алар Баалдын алдында тизе б&#1199;г&#1199;шк&#1257;н жок».
<p>5	Ошол сыяктуу эле азыркы учурда да Кудайдын ырайымы менен тандалган калдык бар.
<p>6	Бул иштердин негизинде эмес, ырайымдын негизинде ишке ашкан. Болбосо ырайым ырайым болмок эмес.
<p>7	Анда эмне дейбиз? Ысрайыл эли издегенине жеткен жок, тандалгандар болсо жетишти, ал эми калгандарынын ж&#1199;р&#1257;кт&#1257;р&#1199; таш болуп калды.
<p>8	Бул ж&#1257;н&#1199;нд&#1257; Ыйык Жазууда: «Кудай аларга туйбастык рухун, к&#1257;рб&#1257;г&#1257;н к&#1257;з, укпаган кулак берди, ушул к&#1199;нг&#1257; чейин ушундай», – деп жазылган.
<p>9	Д&#1257;&#1257;т пайгамбар да: «Алардын дасторкону &#1257;зд&#1257;р&#1199;н&#1257; тор, тузак, сыйыртмак жана жаза болсун.
<p>10	Алардын к&#1257;зд&#1257;р&#1199; к&#1257;рб&#1257;ш &#1199;ч&#1199;н тунарсын, белдери да биротоло б&#1199;к&#1199;р&#1257;й&#1199;п калсын», – дейт.
<h3>Бутпарастардын куткарылуусу</h3>
<p>11	«Алар, эмне, турбас болуп жыгылыштыбы?» – деп сурагым келет. Албетте, жок! Бирок алардын жыгылуусу аркылуу бутпарастар куткарылды. Бул Ысрайыл элинин кызганычын ойготуу &#1199;ч&#1199;н болду.
<p>12	Эгерде алардын жыгылуусу д&#1199;йн&#1257; &#1199;ч&#1199;н байлык болсо, алардын азаюусу бутпарастар &#1199;ч&#1199;н байлык болсо, анда алардын к&#1257;б&#1257;й&#1199;&#1199;с&#1199; да байлык алып келери анык.
<p>13	Бутпарастар, силерге айтамын: мен бутпарастардын элчисимин, ушул кызматымды жогору баалайм.
<p>14	&#1256;з кандаштарымдын кызганычын ойгото алар бекем, алардын кээ бир&#1257;&#1257;л&#1257;р&#1199;н куткарып калар бекем?
<p>15	Анткени алардын кабыл албай коюусу д&#1199;йн&#1257;н&#1199; Кудай менен элдештирсе, анда алардын кабыл алуусу &#1257;л&#1199;мд&#1257;н &#1257;м&#1199;рг&#1257; &#1257;т&#1199;&#1199; эмей эмне?
<p>16	Ачыткы ыйык болсо, камыр да ыйык болот. Тамыр ыйык болсо, бутактар да ыйык болот.
<p>17	Эгерде сен, жапайы зайтун дарагы, зайтун дарагынын сындырылып ташталган кээ бир бутактарынын ордуна кыйыштырылып, ошол зайтун дарагынын ширел&#1199;&#1199; тамырына кошулуп калган болсо&#1187;,
<p>18	анда сен бутактардын арасында мактанба. Эгерде мактанып жатса&#1187;, анда билип койгун: сен тамырды эмес, тамыр сени кармап турат.
<p>19	М&#1199;мк&#1199;н, сен: «Бутактар мен кыйыштырылышым &#1199;ч&#1199;н сындырылды», – деп айтып жаткандырсы&#1187;.
<p>20	Туура. Алар ишенбестиги &#1199;ч&#1199;н сындырылышты, сен болсо ишеним менен бекем турасы&#1187;. Бирок текеберденип кетпе, андан к&#1257;р&#1257; корк!
<p>21	Анткени Кудай табигый бутактарды аябаса, сени аямак беле?!
<p>22	Ошондуктан Кудайдын ырайымдуулугун жана катаалдыгын билип койгун: Ал жыгылгандарга катаал. Эгерде Анын ырайымы менен жашаса&#1187;, сага ырайымын к&#1257;рс&#1257;т&#1257;т. Антпесе&#1187;, сени да кесип таштайт.
<p>23	Эгерде алар ишенбестик менен жашай беришпесе, кайрадан кыйыштырылат. Анткени аларды кайрадан кыйыштырууга Кудайдын кудурети жетет.
<p>24	Анткени сен жапайы зайтун дарагынан кесилип алынып, баалуу зайтун дарагына табияттын мыйзамына каршы кыйыштырылса&#1187;, анда анын &#1257;з бутактары да кыйыштырылары анык.
<h3>Ысрайыл элинин куткарылуусу</h3>
<p>25	Бир туугандар, мактанбашы&#1187;ар &#1199;ч&#1199;н, бул жашыруун сырды силерге ачып бергим келет: Ысрайыл элинин &#1257;ж&#1257;рл&#1257;н&#1199;&#1199;с&#1199; куткарыла турган бутпарастардын саны толук болгон к&#1199;нг&#1257; чейин созулат.
<p>26	Ошентип, б&#1199;т Ысрайыл эли куткарылат. Анткени Ыйык Жазууда: «Сиондон Куткаруучу келет. Ал Жакыптын тукумун кудайсыздыктан куткарат.
<p>27	Менин алардын к&#1199;н&#1257;&#1257;л&#1257;р&#1199;н кечиргеним – бул Менин алар менен т&#1199;зг&#1257;н келишимим», – деп жазылган.
<p>28	Бир жагынан, алар Жакшы Кабарды кабыл албай, силердин пайда&#1187;ар &#1199;ч&#1199;н Кудайдын душманы болуп калышты. Бирок, экинчи жагынан, алар – Кудайдын с&#1199;й&#1199;кт&#1199;&#1199;л&#1257;р&#1199;, анткени Кудай алардын аталарын тандап алган.
<p>29	Анткени Кудай берген белектерин кайра алып албайт, чакыруу чечимин &#1257;зг&#1257;ртп&#1257;йт.
<p>30	Бир кезде силер да Кудайга тил алчу эмесси&#1187;ер, азыр болсо алардын тил албастыгынан улам ырайым тапты&#1187;ар.
<p>31	Силерге ырайым к&#1257;рс&#1257;т&#1199;лг&#1257;н сыяктуу эле, аларга да ырайым к&#1257;рс&#1257;т&#1199;л&#1199;ш&#1199; &#1199;ч&#1199;н, азыр алар тил албас болуп калышты.
<p>32	Анткени Кудай бардыгына ырайым к&#1257;рс&#1257;т&#1199;&#1199; &#1199;ч&#1199;н, бардыгын тил албас кылып койду.
<h3>Кудайды кереметт&#1199;&#1199; жолдору &#1199;ч&#1199;н да&#1187;ктоо</h3>
<p>33	Оо, Кудайдын акылы кандай тере&#1187;, Анын билими кандай жеткиле&#1187;! Анын чечимдери акыл жеткис, Анын жолдору изилденгис!
<p>34	Те&#1187;ирдин акылын т&#1199;ш&#1199;нг&#1257;н адам барбы? Же Ага ке&#1187;ешчи болгон адам барбы?
<p>35	Же Те&#1187;ир кайра бериши &#1199;ч&#1199;н, ким Ага алдын ала бир нерсе берди?
<p>36	Анткени бардыгы Андан, Ал аркылуу жана Ал &#1199;ч&#1199;н. Ал т&#1199;б&#1257;л&#1199;к да&#1187;кталсын! Оомийин.
<h2>12-Б&#1256;Л&#1198;М</h2>
<p><h3>Кудайга кызмат кылуу</h3>
<p>1	Ошондуктан, бир туугандарым, Кудайдын боорукердиги менен силерден &#1257;т&#1199;н&#1257;м&#1199;н: Кудайга &#1257;з&#1199;&#1187;&#1257;рд&#1199;н дене&#1187;ерди тир&#1199;&#1199;, ыйык жана Ага жага турган курмандык катары бергиле. Бул силердин рухий кызматы&#1187;ар болот.
<p>2	Бул д&#1199;йн&#1257;г&#1257; ылайыкташпагыла, тескерисинче, Кудайдын жакшы, &#1256;з&#1199;н&#1257; жаккан жана жеткиле&#1187; эрки эмне экендигин таанып бил&#1199;&#1199; &#1199;ч&#1199;н, акыл-ою&#1187;арды жа&#1187;ылантып туруу аркылуу толугу менен &#1257;зг&#1257;р&#1199;лг&#1199;л&#1257;.
<h3>Кудайдын ырайымы менен берилген ж&#1257;нд&#1257;мд&#1199;&#1199;л&#1199;кт&#1257;р</h3>
<p>3	Мага к&#1257;рс&#1257;т&#1199;лг&#1257;н ырайымдын негизинде ар бири&#1187;ерге айтамын: &#1257;з&#1199;&#1187;&#1257;р ж&#1257;н&#1199;нд&#1257; керект&#1199;&#1199;д&#1257;н артык ойлобогула, тескерисинче, Кудай ар бири&#1187;ерге б&#1257;л&#1199;п берген ишеними&#1187;ерге жараша туура ой ж&#1199;г&#1199;ртк&#1199;л&#1257;.
<p>4	Анткени денебиздин м&#1199;ч&#1257;л&#1257;р&#1199; к&#1257;п болгону менен, бардык м&#1199;ч&#1257;л&#1257;рд&#1199;н кызматы бирдей болбогон сыяктуу эле,
<p>5	биз да к&#1257;п болгонубузга карабастан, Машайактын ичинде бир денени т&#1199;з&#1257;б&#1199;з, ал эми &#1257;з-&#1257;з&#1199;нч&#1257; алганда, бири-бирибизге м&#1199;ч&#1257;б&#1199;з.
<p>6	Кудайдын бизге к&#1257;рс&#1257;тк&#1257;н ырайымынын негизинде ар кандай рухий ж&#1257;нд&#1257;мд&#1199;&#1199;л&#1199;кт&#1257;рг&#1257; ээбиз. Кимде пайгамбарчылык кылуу ж&#1257;нд&#1257;мд&#1199;&#1199;л&#1199;г&#1199; бар болсо, анда ал ишенимге ылайык пайгамбарчылык кылсын.
<p>7	Кимде кызмат кылуу ж&#1257;нд&#1257;мд&#1199;&#1199;л&#1199;г&#1199; бар болсо, ал кызмат кылсын. Кимде окутуу ж&#1257;нд&#1257;мд&#1199;&#1199;л&#1199;г&#1199; бар болсо, ал окутсун.
<p>8	Кимде насаат айтуу ж&#1257;нд&#1257;мд&#1199;&#1199;л&#1199;г&#1199; бар болсо, ал насаат айтсын. Кимде таратуу ж&#1257;нд&#1257;мд&#1199;&#1199;л&#1199;г&#1199; бар болсо, ал берешендик менен таратсын. Кимде башкаруу ж&#1257;нд&#1257;мд&#1199;&#1199;л&#1199;г&#1199; бар болсо, ал б&#1199;т аракети менен башкарсын. Кимде кайрымдуулук кылуу ж&#1257;нд&#1257;мд&#1199;&#1199;л&#1199;г&#1199; бар болсо, ал кубаныч менен кайрымдуулук кылсын.
<h3>Бир туугандык мамиле</h3>
<p>9	С&#1199;й&#1199;&#1199;&#1187;&#1257;р жалган болбосун: жамандыктан баш тартып, жакшылык кылууга умтулгула.
<p>10	Бири-бири&#1187;ерди бир туугандык с&#1199;й&#1199;&#1199; менен, чын ж&#1199;р&#1257;кт&#1257;н с&#1199;йг&#1199;л&#1257;; бири-бири&#1187;ерди озунуп урматтагыла.
<p>11	Аракети&#1187;ерден жазбагыла, руху&#1187;арды жалындаткыла, Те&#1187;ирге кызмат кылгыла.
<p>12	&#1198;м&#1199;т менен кубангыла, кыйынчылыкка туруштук бергиле, туруктуулук менен сыйынгыла.
<p>13	Муктаждыгы бар ыйыктарга жардам бергиле, меймандос болууга аракеттенгиле.
<p>14	Силерди куугунтуктагандарга бата бергиле. Бата бергиле, каргабагыла.
<p>15	Кубангандар менен кубангыла, ыйлагандар менен ыйлагыла.
<p>16	&#1256;з ара бир ойдо болгула. &#1256;з&#1199;&#1187;&#1257;р ж&#1257;н&#1199;нд&#1257; жогору ойлобогула, тескерисинче, момундардын жолун жолдогула. &#1256;з&#1199;&#1187;&#1257;рд&#1199; акылдуу эсептебегиле.
<p>17	Жамандыкка жамандык менен жооп бербегиле, тескерисинче, бардык адамдардын алдында жакшылык кылууга аракеттенгиле.
<p>18	М&#1199;мк&#1199;н болушунча, бардык адамдар менен тынчтыкта болгула.
<p>19	С&#1199;й&#1199;кт&#1199;&#1199;л&#1257;р, &#1257;з&#1199;&#1187;&#1257;р &#1199;ч&#1199;н &#1257;ч албагыла, тескерисинче, Кудайдын каарына орун бергиле. Анткени Ыйык Жазууда: «Те&#1187;ир мындай дейт: &#1256;ч Меники, Мен тиешесин берем», – деп жазылган.
<p>20	Душманы&#1187; ачка болсо, аны тойгуз; суусап турса, суусунун кандыр. Анткени ушундай кылуу менен сен анын башына чок &#1199;й&#1257;с&#1199;&#1187;.
<p>21	Жамандыкка же&#1187;илбе, тескерисинче, жамандыкты жакшылык менен же&#1187;.
<h2>13-Б&#1256;Л&#1198;М</h2>
<p><h3>Бийликке баш ий&#1199;&#1199;</h3>
<p>1	Ар бир адам жогорку бийликтегилерге баш ийсин. Анткени Кудайдан болбогон бийлик жок, бийликтин баарын Кудай орноткон.
<p>2	Мына ошондуктан бийликке каршы чыккан адам Кудайдын тартибине каршы чыккан болот. Каршы чыккандар болсо &#1257;зд&#1257;р&#1199;н &#1257;зд&#1257;р&#1199; жазага дуушар кылышат.
<p>3	Анткени башчылардан жакшы иш кылгандар эмес, жаман иш кылгандар коркушат. Бийликтен коркку&#1187; келбесе, жакшы иштерди кыл. Ошондо андан мактоо угасы&#1187;.
<p>4	Анткени башчы – Кудайдын кулу, ал сага жакшы болуш &#1199;ч&#1199;н коюлган. Эгерде жаман иш кылып жатса&#1187;, корк. Себеби ал бекеринен кылыч алып ж&#1199;рб&#1257;йт. Ал – Кудайдын кулу, жаман иш кылгандарды жазалоо &#1199;ч&#1199;н коюлган.
<p>5	Ошондуктан жазадан корккондуктан эле эмес, абийири&#1187;ердин таза болушу &#1199;ч&#1199;н да баш ийиши&#1187;ер керек.
<p>6	Ошон &#1199;ч&#1199;н салык да т&#1257;л&#1257;п жатасы&#1187;ар. Анткени алар – Кудайдын кызматчылары, ар дайым ошол иш менен алек болушат.
<p>7	Ар кимге &#1257;з тиешесин бергиле: кимге салык т&#1257;л&#1257;&#1257; керек болсо, салык т&#1257;л&#1257;г&#1199;л&#1257;; кимге бажы акысын бер&#1199;&#1199; керек болсо, бажы акысын бергиле; кимден коркуу керек болсо, корккула; кимге урмат к&#1257;рс&#1257;т&#1199;&#1199; керек болсо, урмат к&#1257;рс&#1257;тк&#1199;л&#1257;.
<h3>Бир туугандык с&#1199;й&#1199;&#1199;</h3>
<p>8	Бири-бири&#1187;ерди с&#1199;йг&#1257;нд&#1257;н башка эч кимге эч нерсе менен карыз болбогула. Анткени жакынын с&#1199;йг&#1257;н адам мыйзамды аткарган болот.
<p>9	Анткени «Ойноштук кылба», «Киши &#1257;лт&#1199;рб&#1257;», «Уурулук кылба», «Башка бир&#1257;&#1257;н&#1199;к&#1199;н&#1257; к&#1257;з артпа» деген жана башка осуяттардын бардыгы «&#1256;з&#1199;&#1187;д&#1199; кандай с&#1199;йс&#1257;&#1187;, жакыны&#1187;ды да ошондой с&#1199;й» деген с&#1257;з менен жыйынтыкталат.
<p>10	С&#1199;й&#1199;&#1199; жакынына жамандык кылбайт. Демек, с&#1199;й&#1199;&#1199; – мыйзамдын аткарылышы.
<h3>Ыйса Машайактын келишин к&#1199;т&#1199;п жашоо</h3>
<p>11	Уйкудан ойгоно турган убакыт келгенин билиши&#1187;ер керек. Анткени биз ишенип калган убакка караганда, азыр бизге куткарылуу жакын.
<p>12	Т&#1199;н &#1257;т&#1199;п баратат, к&#1199;н жакындап калды, ошондуктан кара&#1187;гылыктын иштеринен баш тартып, жарыктын куралдарын асыналы.
<p>13	Шапар теб&#1199;&#1199;н&#1199; жана ичкиликти, аял (эркек) жандуулукту жана бузуктукту, уруш-талашты жана к&#1257;р&#1257; албастыкты калтырып, к&#1199;нд&#1199;з ж&#1199;рг&#1257;н сыяктуу, &#1257;з&#1199;б&#1199;зд&#1199; жакшы алып ж&#1199;р&#1257;л&#1199;.
<p>14	Те&#1187;ирибиз Ыйса Машайак менен тыгыз байланышта болгула. Денеге кам к&#1257;р&#1199;&#1199;н&#1199; кумарга айландырбагыла.
<h2>14-Б&#1256;Л&#1198;М</h2>
<p><h3>Бири-бири&#1187;ерди соттобогула</h3>
<p>1	Ишеними алсыз адамды кабыл алгыла, анын к&#1257;з караштары ж&#1257;н&#1199;нд&#1257; талашып-тартышпагыла.
<p>2	Бир адам баарын жей берсе болот деп ишенет, ал эми алсыз адам жашылчаларды гана жейт.
<p>3	Баарын жеген адам жебеген адамды басынтпасын. Кээ бир нерселерди жебеген адам жеген адамды соттобосун, анткени аны Кудай кабыл алган.
<p>4	Бир&#1257;&#1257;н&#1199;н кулун соттогудай, сен кимси&#1187;? Ал туруп турабы же жыгылабы, кожоюнунун к&#1257;з&#1257;м&#1257;л&#1199; астында. Ал кайрадан тургузулат, анткени аны тургузууга Кудайдын кудурети жетет.
<p>5	Бир адам бир к&#1199;нд&#1199; бир к&#1199;нд&#1257;н айырмалайт, башка бир адам болсо бардык к&#1199;нд&#1257;рд&#1199; бирдей к&#1257;р&#1257;т. Ар бир адам &#1257;з&#1199;н&#1199;н к&#1257;з карашына бекем болсун.
<p>6	К&#1199;нд&#1257;рд&#1199; айырмалаган адам Те&#1187;ир &#1199;ч&#1199;н айырмалайт, к&#1199;нд&#1257;рд&#1199; айырмалабаган адам Те&#1187;ир &#1199;ч&#1199;н айырмалабайт. Баарын жеген адам Те&#1187;ир &#1199;ч&#1199;н жейт, анткени Кудайга ыраазычылык билдирет. Кээ бир нерселерди жебеген адам Те&#1187;ир &#1199;ч&#1199;н жебейт жана Кудайга ыраазычылык билдирет.
<p>7	Анткени эч кимибиз &#1257;з&#1199;б&#1199;з &#1199;ч&#1199;н жашабайбыз жана эч кимибиз &#1257;з&#1199;б&#1199;з &#1199;ч&#1199;н &#1257;лб&#1257;йб&#1199;з.
<p>8	Жашасак, Те&#1187;ир &#1199;ч&#1199;н жашайбыз. &#1256;лс&#1257;к, Те&#1187;ир &#1199;ч&#1199;н &#1257;л&#1257;б&#1199;з. Ошондуктан жашасак да, &#1257;лс&#1257;к да Те&#1187;ирдикибиз.
<p>9	Машайак &#1257;лг&#1257;нд&#1257;рд&#1199;н да, тир&#1199;&#1199;л&#1257;рд&#1199;н да Те&#1187;ири болуш &#1199;ч&#1199;н, &#1257;л&#1199;п кайра тирилген.
<p>10	Эмне &#1199;ч&#1199;н сен &#1257;з&#1199;&#1187;д&#1199;н бир тууганы&#1187;ды соттоп жатасы&#1187;? А сен эмне &#1199;ч&#1199;н бир тууганы&#1187;ды басынтып жатасы&#1187;? Баарыбыз Кудайдын сотуна келебиз.
<p>11	Анткени Ыйык Жазууда мындай деп жазылган: «Мен тир&#1199;&#1199;м&#1199;н, – дейт Те&#1187;ир, – Менин алдымда ар бир адам тизе б&#1199;г&#1257;т, ар бир тил Кудай экенимди ачык тааныйт».
<p>12	Демек, Кудайдын алдында ар бирибиз &#1257;з&#1199;б&#1199;з &#1199;ч&#1199;н жооп беребиз.
<p>13	Ошондуктан бири-бирибизди соттобойлу, андан к&#1257;р&#1257; бир тууганыбыздын жыгылуусуна же азгырылуусуна т&#1199;ртк&#1199; болбоо ж&#1257;н&#1199;нд&#1257; ойлонолу.
<p>14	Мен Те&#1187;ир Ыйсага ишенген адам катары муну билемин: &#1257;з&#1199;н&#1257;н &#1257;з&#1199; арам нерсе жок. Бирок арам деп эсептеген адам &#1199;ч&#1199;н ал нерсе арам болот.
<p>15	Эгерде бир тууганы&#1187; сенин жеп жаткан тамагы&#1187; &#1199;ч&#1199;н кыйналып жатса, анда сен ага с&#1199;й&#1199;&#1199; менен мамиле кылып жаткан жоксу&#1187;. Сен аны жеген тамагы&#1187; менен &#1257;лт&#1199;рб&#1257;, анткени Машайак ал &#1199;ч&#1199;н да &#1257;лг&#1257;н.
<p>16	Силердин жакшы нерселери&#1187;ерге тил тийбесин.
<p>17	Анткени Кудайдын Падышачылыгы тамак же суусундук эмес, тескерисинче, Ыйык Рух берген адилеттик, тынчтык жана кубаныч.
<p>18	Машайакка ушундай кызмат кылган адам Кудайга жагат, аны адамдар да кадырлайт.
<p>19	Ошондуктан тынчтыкка жана бири-бирибизди бекемд&#1257;&#1257;г&#1257; умтулалы.
<p>20	Тамак &#1199;ч&#1199;н Кудайдын ишин бузба! Тамактын баары таза, бирок жеген тамагы менен башка бир&#1257;&#1257;н&#1199;н азгырылуусуна т&#1199;ртк&#1199; болгон адамга жаман.
<p>21	Эт жеп, шарап ич&#1199;&#1199; же башка бир нерселер бир тууганы&#1187;дын м&#1199;д&#1199;р&#1199;л&#1199;&#1199;с&#1199;н&#1257;, азгырылуусуна, рухий жактан алсыроосуна т&#1199;ртк&#1199; болсо, андай нерселерди кылбай эле койгону&#1187; жакшы.
<p>22	Ушул нерсе боюнча ишеними&#1187; бар болсо, анда аны Кудай алдында, &#1257;з ичи&#1187;де сакта! &#1256;з&#1199; туура к&#1257;рг&#1257;н нерсе &#1199;ч&#1199;н абийири айыптабаган адам бактылуу.
<p>23	Ал эми к&#1199;м&#1257;н саноо менен жеген адам айыпталынат, анткени ал ишеним менен жеген жок. Ал эми ишеним менен кылынбаган ар бир нерсе – к&#1199;н&#1257;&#1257;.
<h3>Кудайды да&#1187;ктоо</h3>
<p>24	Мен тараткан Жакшы Кабар боюнча жана Ыйса Машайактын с&#1257;з&#1199; боюнча, байыркы замандан бери айтылбай келе жаткан жашыруун сырдын ачылышы боюнча силерди бекемд&#1257;&#1257;г&#1257; Кудайдын кудурети жетет.
<p>25	Бул сыр азыр айкын болду жана т&#1199;б&#1257;л&#1199;кт&#1199;&#1199; Кудайдын буйругу боюнча пайгамбарчылык жазуулар аркылуу бардык элдерди ишенимге баш ийдир&#1199;&#1199; &#1199;ч&#1199;н жарыя кылынган.
<p>26	Жалгыз акылман Кудай Ыйса Машайак аркылуу т&#1199;б&#1257;л&#1199;кк&#1257; да&#1187;ктала берсин! Оомийин.
<h2>15-Б&#1256;Л&#1198;М</h2>
<p>1	Биз, ишеними к&#1199;чт&#1199;&#1199;л&#1257;р, алсыздардын алсыз жагын к&#1257;т&#1257;р&#1199;ш&#1199;б&#1199;з керек. &#1256;з&#1199;б&#1199;зг&#1257; жакканды эле ойлобой,
<p>2	ар бирибиз жакыныбызга жакканды ойлойлу. Ал &#1199;ч&#1199;н жакшы болуусун, анын ишениминин &#1257;с&#1199;&#1199;с&#1199;н к&#1257;зд&#1257;йл&#1199;.
<p>3	Анткени Ыйык Жазууда: «Сага тил тийгизгендердин суук тили Мага тийип жатат», – деп жазылгандай, Машайак да &#1256;з&#1199;н&#1257; эмес, Атасына жакканды кылган.
<p>4	Ал эми буга чейин жазылгандын баары биздин &#1199;йр&#1257;н&#1199;ш&#1199;б&#1199;з &#1199;ч&#1199;н жазылган. Анткени биз Ыйык Жазуу аркылуу чыдамдуулукка жана кайраттуулукка ээ болуп, &#1199;м&#1199;т&#1199;б&#1199;зд&#1199; &#1199;зб&#1257;йб&#1199;з.
<p>5	Силер бир ой менен, бир ооздон Те&#1187;ирибиз Машайак Ыйсанын Кудайын жана Атасын да&#1187;кташы&#1187;ар &#1199;ч&#1199;н,
<p>6	чыдамдуулук жана кайраттуулук бер&#1199;&#1199;ч&#1199; Кудай &#1256;з&#1199; Ыйса Машайактын &#1199;йр&#1257;т&#1199;&#1199;с&#1199; боюнча силерге &#1257;з ара бир ой берсин.
<p>7	Кудай да&#1187;кталышы &#1199;ч&#1199;н, Машайак силерди кабыл алгандай, силер да бири-бири&#1187;ерди кабыл алгыла.
<p>8	Силерге айтамын: Машайак с&#1199;нн&#1257;тт&#1199;&#1199;л&#1257;рг&#1257; Кудайдын ата-бабаларыбызга берген убадасын аткарыш &#1199;ч&#1199;н, Кудайдын чындыгын далилд&#1257;&#1257; &#1199;ч&#1199;н кызматчы болду.
<p>9	Ал эми бутпарастарга Кудайды да&#1187;кташсын &#1199;ч&#1199;н, Кудайдын аларга к&#1257;рс&#1257;тк&#1257;н ырайымы &#1199;ч&#1199;н кызматчы болду. Ыйык Жазууда: «Те&#1187;ир, Сени бутпарастардын арасында да&#1187;ктаймын, Сенин ысымы&#1187;ды да&#1187;ктап ырдаймын», – деп жазылган.
<p>10	Ыйык Жазуунун дагы бир жеринде: «Бутпарастар, Анын эли менен бирге кубангыла», – деп жазылган.
<p>11	Ошондой эле: «Бардык бутпарастар, Те&#1187;ирди мактагыла, бардык элдер, Аны да&#1187;ктагыла», – деп да жазылган.
<p>12	Ышайа пайгамбар да: «Жышайдын тукумунан Бир&#1257;&#1257; чыгат, Ал бардык элдердин &#1199;ст&#1199;н&#1257;н бийлик ж&#1199;рг&#1199;з&#1257;т. Ага бутпарастар &#1199;м&#1199;тт&#1257;н&#1199;ш&#1257;т», – деп айткан.
<p>13	Ыйык Рухтун к&#1199;ч&#1199; менен &#1199;м&#1199;тк&#1257; бай болушу&#1187;ар &#1199;ч&#1199;н, &#1199;м&#1199;т бер&#1199;&#1199;ч&#1199; Кудай силерди ишеним жолунда кубанычка жана тынчтыкка б&#1257;л&#1257;с&#1199;н.
<h3>Элчинин кызматы</h3>
<p>14	Бир туугандарым, силер &#1257;з&#1199;&#1187;&#1257;р деле ар кандай жакшы нерселерге жана билимге байсы&#1187;ар, ошондой эле бири-бири&#1187;ерге акыл-насаат айта аласы&#1187;ар деп ишенем.
<p>15	Ошого карабастан, силердин эси&#1187;ерге салуу &#1199;ч&#1199;н, мен кээ бир нерселерди кайраттуулук менен жаздым.
<p>16	Кудайдын мага к&#1257;рс&#1257;тк&#1257;н ырайымы боюнча Ыйса Машайактын кызматчысы болгон мен бутпарастарды Кудайдын алдына Ыйык Рух аркылуу ыйыкталган, жагымдуу тартуу катары алып келиш &#1199;ч&#1199;н, Кудайдын Жакшы Кабарын таратуу ишин ыйык кызмат катары аткарып жатам.
<p>17	Ошентип, мен Кудай алдында Ыйса Машайак аркылуу мактана алам.
<p>18	Анткени Машайактын мен аркылуу аткаргандарынан башка нерсени айтууга батына албайм. Ал мен аркылуу с&#1257;з менен, иш менен, жышаандар жана ажайыптар менен, Ыйык Рухтун к&#1199;ч&#1199; менен бутпарастарды ишенимге баш ийдирди.
<p>19	Мен Иерусалимден баштап Илирикке чейинки аймактарга Машайактын Жакшы Кабарын толугу менен тараттым.
<p>20	Башка бир&#1257;&#1257; тургузган пайдубалдын &#1199;ст&#1199;н&#1257; курбаш &#1199;ч&#1199;н, мен Жакшы Кабарды Машайактын ысымы белгисиз болгон жерлерге таратууга аракеттендим.
<p>21	Анткени Ыйык Жазууда: «Ал ж&#1257;н&#1199;нд&#1257; кабары жоктор к&#1257;р&#1199;ш&#1257;т, укпагандар т&#1199;ш&#1199;н&#1199;ш&#1257;т», – деп жазылган.
<p>22	Мына ошондуктан к&#1257;п тоскоолдуктарга учурап, силерге бара албай жаттым.
<p>23	Азыр болсо бул &#1257;лк&#1257;л&#1257;рд&#1257; Жакшы Кабар таратылбаган жер калбагандыктан жана к&#1257;п жылдан бери силерге аябай баргым келгендиктен,
<p>24	Испанияга бара жатканда, силерге тие кетем. Бара жатып, силерге жолугам деп &#1199;м&#1199;тт&#1257;н&#1257;м. Силер менен бир аз болсо да баарлашып, кубаныч алганымдан кийин, мени узатып коёрсу&#1187;ар.
<p>25	Азыр болсо мен ыйыктарга кызмат кылуу &#1199;ч&#1199;н, Иерусалимге бара жатам.
<p>26	Анткени македониядагылар менен ахаядагылар Иерусалимдеги ыйыктардын арасындагы жакырларга жардам топтоп бер&#1199;&#1199;н&#1199; чечишти.
<p>27	Ооба, ошондой чечишти, чынында, алар ж&#1199;й&#1199;тт&#1257;рг&#1257; карыздар. Анткени бутпарастар рухий жагынан алар менен &#1199;л&#1199;шт&#1257;ш болуп калышкандыктан, аларга тиричилик жагынан кызмат к&#1257;рс&#1257;т&#1199;&#1199;л&#1257;р&#1199; керек.
<p>28	Топтолгон жардамды аларга толугу менен жеткирип берип, бул ишти аягына чыгаргандан кийин, силерге барам да, андан ары Испанияга кетем.
<p>29	Мен силерге Машайактын толук батасы менен барарымды билем.
<p>30	Бир туугандарым, Те&#1187;ирибиз Ыйса Машайак аркылуу, Рухтун с&#1199;й&#1199;&#1199;с&#1199; аркылуу силерден &#1257;т&#1199;н&#1257;м&#1199;н: мен &#1199;ч&#1199;н Кудайга сыйынып, мени менен чогуу к&#1199;р&#1257;шк&#1199;л&#1257;.
<p>31	Ж&#1199;й&#1199;т аймагындагы ишенбегендерден кутулушум &#1199;ч&#1199;н, Иерусалим элине кылган кызматым ыйыктарга жагыш &#1199;ч&#1199;н,
<p>32	Кудайдын эрки болсо, силерге кубаныч менен келип, силер менен бирге кубанышым &#1199;ч&#1199;н сыйынып тургула.
<p>33	Тынчтыктын булагы болгон Кудай баары&#1187;ар менен болсун! Оомийин.
<h2>16-Б&#1256;Л&#1198;М</h2>
<p><h3>Элчинин саламы</h3>
<p>1	Кенхирея Жыйынында диакондук кызматты аткарган Пойбе карындашыбызды силерге тааныштырамын.
<p>2	Ыйыктарга ылайык келгендей, аны Те&#1187;ир &#1199;ч&#1199;н кабыл алгыла. Силердин ара&#1187;арда ж&#1199;рг&#1257;нд&#1257;, ал эмнеге муктаж болсо, жардам бергиле. Анткени ал к&#1257;пт&#1257;г&#1257;н адамдарга, ошондой эле мага да жардам берди.
<p>3	Машайак Ыйсага мени менен бирге кызмат кылган Прискила менен Акилага салам айтып койгула.
<p>4	Алар менин &#1257;м&#1199;р&#1199;м &#1199;ч&#1199;н &#1257;зд&#1257;р&#1199;н&#1199;н &#1257;м&#1199;р&#1199;н тобокелге салышкан. Аларга бир эле мен эмес, бутпарастардан т&#1199;з&#1199;лг&#1257;н Жыйындардын баары ыраазы. Алардын &#1199;й&#1199;н&#1257; чогулган Жыйынга да салам айтып койгула.
<p>5	Ахаяда Машайакка биринчи болуп ишенген менин с&#1199;й&#1199;кт&#1199;&#1199;м Эпейнетке салам айтып койгула.
<p>6	Силер &#1199;ч&#1199;н к&#1257;п кызмат кылган Мариямга салам айтып койгула.
<p>7	Мени менен бирге т&#1199;рм&#1257;д&#1257; отурган бир туугандарым Андроникке жана Унияга салам айтып койгула. Машайакка менден мурун ишенип калган алар элчилердин арасында кадыр-баркка ээ.
<p>8	Те&#1187;ир жолунда ж&#1199;рг&#1257;н менин с&#1199;й&#1199;кт&#1199;&#1199;м Ампилийге салам айтып койгула.
<p>9	Машайакка биз менен бирге кызмат кылган Урбанга жана менин с&#1199;й&#1199;кт&#1199;&#1199;м Стахиске салам айтып койгула.
<p>10	Машайак жолунда сыноодон &#1257;тк&#1257;н Апелеске салам айтып койгула. Аристобулдун &#1199;й&#1199;нд&#1257;г&#1199;л&#1257;р&#1199;н&#1199;н ишенгендерине да салам айтып койгула.
<p>11	Менин тууганым Иродийонго жана Наркистин &#1199;й&#1199;нд&#1257;г&#1199;л&#1257;р&#1199;н&#1199;н Те&#1187;ирге ишенгендерине салам айтып койгула.
<p>12	Те&#1187;ирге кызмат кылган Трифайнага жана Трипосага салам айтып койгула. Те&#1187;ир &#1199;ч&#1199;н к&#1257;п кызмат кылган менин с&#1199;й&#1199;кт&#1199;&#1199;м Персидага салам айтып койгула.
<p>13	Те&#1187;ир тандап алган Рутка жана мага да эне сыяктуу болуп калган анын энесине салам айтып койгула.
<p>14	Асинкиритке, Пилегонтко, Эрмаска, Патропко, Эрмеске жана алардын жанындагы бир туугандарга салам айтып койгула.
<p>15	Филолог менен Улияга, Нерейге жана анын карындашына, Олимпанга жана алардын жанындагы ыйыктардын баарына салам айтып койгула.
<p>16	Ыйык &#1257;б&#1199;ш&#1199;&#1199; менен саламдашкыла. Силерге Машайактын бардык Жыйындары салам айтып жатышат.
<h3>Жалган окутуулардан сак болуу</h3>
<p>17	Бир туугандар, силерди бул нерсеге чакырамын: ортого жик салуучулардан жана &#1257;з&#1199;&#1187;&#1257;р &#1199;йр&#1257;нг&#1257;н окутууга каршы азгыруучулардан сак болгула, андайлардан алыс болгула.
<p>18	Анткени андай адамдар Те&#1187;ирибиз Ыйса Машайакка эмес, &#1257;зд&#1257;р&#1199;н&#1199;н курсагына кызмат кылышат. Ишенчээк адамдарды кулакка жагымдуу с&#1257;зд&#1257;р менен, чечендик менен азгырышат.
<p>19	Силердин тил алчаактыгы&#1187;ар баарына белгил&#1199;&#1199;. Ошондуктан мен силер &#1199;ч&#1199;н кубанамын. Бирок мен силердин жакшы иштерди акылмандык менен кылышы&#1187;арды, жаман иштер менен булганбашы&#1187;арды каалаймын.
<p>20	Тынчтыктын булагы болгон Кудай жакында силердин буту&#1187;ардын астында шайтанды тебелеп салат. Те&#1187;ирибиз Ыйса Машайак силерге ырайымын т&#1257;г&#1257; берсин! Оомийин.
<h3>Кызматташтарга салам айтуу</h3>
<p>21	Менин кызматташым Тиметей жана туугандарым Лукий, Жасон жана Сосипатыр силерге салам айтып жатышат.
<p>22	Бул катты жазган мен – Тертий да Те&#1187;ир жолунда ж&#1199;рг&#1257;н силерге салам айтамын.
<p>23	Мага жана б&#1199;т Жыйынга меймандостугун к&#1257;рс&#1257;т&#1199;п жаткан Гай силерге салам айтып жатат. Шаардын казына башчысы Эраст жана бир тууганыбыз Куарт силерге салам айтып жатышат.
<p>24	Те&#1187;ирибиз Ыйса Машайак баары&#1187;арга ырайымын т&#1257;г&#1257; берсин! Оомийин!

<hr width=10% color=red align=left><br> <br>
<!- +++++++++++++++++++++++++++++++++++++++++++++++++++++++++++++++++
================================================================= ->
<td width="4" rowspan=2 bgcolor=white valign="top"><hr color=white><td width="4" rowspan=2 valign="top" background="../../i/bgr_0.gif"><td valign="top" rowspan=3   background="../../i/k_right.gif" width="175"><hr width=100% color=red>
<div align=center> 
<!-- шилтеменин рекламасы -->

<script type="text/javascript"><!--
google_ad_client = "pub-6874068526443609";
google_ad_width = 160;
google_ad_height = 90;
google_ad_format = "160x90_0ads_al_s";
google_ad_channel = "";
google_color_border = "336699";
google_color_bg = "FFFFFF";
google_color_link = "0000FF";
google_color_text = "000000";
google_color_url = "008000";
//-->
</script>
<script type="text/javascript"
  src="http://pagead2.googlesyndication.com/pagead/show_ads.js">
</script>

<hr color=8D8D8D>


<IFRAME SRC="../bible_ru.htm"  WIDTH=175 HEIGHT=2150 NAME="iframe" SCROLLING="auto" NORESIZE frameborder=0 ></IFRAME>
<hr color=red>


<script type="text/javascript"><!--
google_ad_client = "pub-6874068526443609";
google_ad_width = 160;
google_ad_height = 90;
google_ad_format = "160x90_0ads_al_s";
google_ad_channel = "";
google_color_border = "336699";
google_color_bg = "FFFFFF";
google_color_link = "0000FF";
google_color_text = "000000";
google_color_url = "008000";
//-->
</script>
<script type="text/javascript"
  src="http://pagead2.googlesyndication.com/pagead/show_ads.js">
</script>
<hr color=red><br>

</table>


<!-- ==================== bottom ==================== -->



<table cellspacing="2" cellpadding="0" border="1" width="100%"   background="http://www.presskg.com/i/k_bottom.gif"; valign=bottom> 

<tr><td width="172" valign=bottom>
<table width="100%">
<tr>
<td valign="center" align="center" colspan=2>
<span style='font-size:8.0pt;'>Т&#1257;м&#1257;нк&#1199;<br>
емейл жана телефон<br>
сайттын ээси</span><br>
<b>Жанызактыкы:</b><br>
<tr>
<td valign=center>
<font color="red" size="2">емейл:</td><td valign=center ><font color="#0000FF" size="2"><a href="mailto:janyzak@mail.ru" title= "Компьютердик заказдар кабыл алынат">janyzak@mail.ru</a></td></tr><tr><td valign=center><font color="red" size="2">тел.: </td><td valign=center ><font color="#0000FF" size="2">+996777329784</td></tr></table>
</td>

<td valign="bottom">

<table width="100%">
<tr>
<td valign="top" width=50%>
<span style='font-size:8.0pt;'><b>Сайт ж&#1257;н&#1199;нд&#1257;:</b><br>
<span style='font-size:8.0pt;'><font color="blue"><b>&#9658;</b></font> Бул айылда негизинен кыргыз гезиттери<br> электрондук тиркеме т&#1199;р&#1199;нд&#1257; жарыяланат.<br>
<font color="blue"><b>&#9658;</b></font> <b>Архивге</b>, <b>емейлге</b> жана <b>редакцияга</b> шилтемелер<br>
ошол гезиттин башбарагында берилген.<br>
<font color="blue"><b>&#9658;</b></font> Жеке макала жарыялоого буйрутмалар <a href="rec_art/rec.htm"><b><u>кабыл алынат</u></b></a>.
</td>

<td valign="top" width=50%>
<span style='font-size:8.0pt;'><b>Сведения о сайте:</b><br>
<font color="blue"><b>&#9658;</b></font> На сайте публикуются в основном кыргызскоязычные газеты
 в&nbsp;виде&nbsp;электронных подшивок данных газет. <br>
<font color="blue"><b>&#9658;</b></font> Ссылки на <b>архивы</b>, <b>емейл</b> и данные о <b>редакции</b><br> указаны на главной странице конкретной газеты.<br>
<font color="blue"><b>&#9658;</b></font>  <a href="rec_art/rec.htm"><u><b>Принимаются</b></u></a> заказы на публикацию частных статей.
</td></tr>

<tr>
<td valign="bottom" align="center" colspan=2>
<table width="100%">
<tr>
<td valign="bottom" align="right" width=40%>
<span style='font-size:8.0pt;color:blue;'>Алган материалга шилтеме бери&#1187;из!</span> 
<td valign="bottom">
<font color="blue"><b>&#9668;</b></font>&nbsp;&#0169;&nbsp;J.Janyzak,&nbsp;Kyrgyzstan&nbsp;<font color="blue"><b>&#9658;</b></font> 
<td valign="bottom" align="left" width=40%>
<span style='font-size:8.0pt;color:blue;'>Ссылки на взятые статьи обязательны!</span></tr></table>
</td>
</tr></table>

<td width=88 align=center valign=bottom> 

<!-- Mail_ru -->

<!--Rating@Mail.ru counter-->
<script language="javascript" type="text/javascript"><!--
d=document;var a='';a+=';r='+escape(d.referrer);js=10;//--></script>
<script language="javascript1.1" type="text/javascript"><!--
a+=';j='+navigator.javaEnabled();js=11;//--></script>
<script language="javascript1.2" type="text/javascript"><!--
s=screen;a+=';s='+s.width+'*'+s.height;
a+=';d='+(s.colorDepth?s.colorDepth:s.pixelDepth);js=12;//--></script>
<script language="javascript1.3" type="text/javascript"><!--
js=13;//--></script><script language="javascript" type="text/javascript"><!--
d.write('<a href="http://top.mail.ru/jump?from=1619444" target="_top">'+
'<img src="http://d5.cb.b8.a1.top.mail.ru/counter?id=1619444;t=130;js='+js+
a+';rand='+Math.random()+'" alt="Рейтинг@Mail.ru" border="0" '+
'height="40" width="88"><\/a>');if(11<js)d.write('<'+'!-- ');//--></script>
<noscript><a target="_top" href="http://top.mail.ru/jump?from=1619444">
<img src="http://d5.cb.b8.a1.top.mail.ru/counter?js=na;id=1619444;t=130" 
height="40" width="88" border="0" alt="Рейтинг@Mail.ru"></a></noscript>
<script language="javascript" type="text/javascript"><!--
if(11<js)d.write('--'+'>');//--></script>
<!--// Rating@Mail.ru counter-->

<!-- Mail_ru -->



<script language="JavaScript" type="text/javascript">
	var TOPKGID = 1263;
	var IMGID = 1;
</script>
<script src="http://counter.top.kg/js/js1.js" language="JavaScript" type="text/javascript"></script>

<td width=88 align=center valign=bottom> 
<!--LiveInternet counter--><script type="text/javascript"><!--
document.write("<a href='http://www.liveinternet.ru/click' "+
"target=_blank><img src='http://counter.yadro.ru/hit?t27.6;r"+
escape(document.referrer)+((typeof(screen)=="undefined")?"":
";s"+screen.width+"*"+screen.height+"*"+(screen.colorDepth?
screen.colorDepth:screen.pixelDepth))+";u"+escape(document.URL)+
";"+Math.random()+
"' alt='' title='поставлено"+
"  03.04.09г.' "+
"border='0' width='88' height='120'><\/a>")
//--></script><!--/LiveInternet-->

<script language="JavaScript" type="text/javascript" src="http://www.presskg.com/css/ruseller.js"></script>
</body></html>